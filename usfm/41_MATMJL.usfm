\id MAT MATTHEW MANDEALI bible
\ide UTF-8
\rem Copyright Information: Creative Commons Attribution-ShareAlike 4.0 License
\h मत्ती
\toc1 मत्ती रा सुसमाचार
\toc2 मत्ती
\mt1 MATTHEW
\mt1 मत्ती
\iot परिचय
\io1 मत्ती रचित सुसमाचार ये खरा समाचार या खबर देहां कि यीसू मसीह ई से उद्धारकर्ता आ जेसरे आऊणे री भविस्यवाणी किती गईरी थी l परमेसरे पुराणे नियमा मन्झ हजार साल पैहले आपणे लोका साउगी कितिरी वाचा तेस ई उद्धारकर्ता रे ज्रीए पूरा किती l ये खरा समाचार या खबर सिर्फ यहूदी लोका रे कठे नी आ, जिन्हा मन्झ यीसू जम्या होर पालण पोषण हुआ, बल्कि सारे संसारा रे कठे आ l
\io1 मत्ती रचित सुसमाचार बौहत सावधानी किन्हें व्यवस्थित कितेया गईरा l एता री सुरुआत यीसू मसीह रे जन्मा रे बारे दितिरी जाणकारी ले हुहां ईं, तेता ले बाद तिन्हारा बप्तिस्मा होर परखणी रा जिक्र आ, होर तेबे गलील प्रदेसा मन्झ प्रचार, सिक्षा होर चंगा करणे री सेउआ री जाणकारी ई, एता ले बाद एस सुसमाचारा मन्झ यीसू री ग्लीला ले लई किन्हें यरुस्लेमा तका रा सफर होर यीसू री जिंदगी रे आखरी हप्ते री घटना री जाणकारी ई, यीसू रा क्रूसा पर चढ़ाया जाणा होर पुनरुत्थान भी एता मन्झ सामिल आ l
\io1 एस सुसमाचारा मन्झ यीसू जो एक म्हान गुरु रे रूपा मन्झ प्रस्तूत कितेया गईरा l तेस जो परमेसरा री व्याख्या करणे रा हक आ होर से परमेसरा रे राज्या री सिक्षा देहां l तिन्हारी सिक्षा जो पांज हिस्से मन्झ बांडी गईरी: (1) पाहड़ी उपदेस, जो स्वर्ग राजा रे नागरिक, चरित्र, फर्ज, ख़ास हक होर आखरी उम्मीदा रे बारे मन्झ जाणकारी देहां l (अध्याय 5-7), (2) बारा चेले जो सेउआ रे कठे प्रसिक्षण देणा (अध्याय 10); (3) स्वर्ग राज्या रे बारे मन्झ दृष्टान्त (अध्याय 13); (4) चेलेपना रे बारे मन्झ सिक्षा (अध्याय18); होर (5) स्वर्ग राज्या रा आऊणा वर्तमान युगा रे अंता रे बारे मन्झ सिक्षा (अध्याय 24, 25) l
\iot रूप रेखा:
\io1 वन्सावली होर यीसू मसीह रा जन्म 1:1-2:23
\io1 यहून्ना बप्तिस्मा देणे वाळे रा सेउआ कार्य 3:1-12
\io1 यीसू रा बप्तिस्मा होर परखणी 3:13-4:11
\io1 ग्लीला मन्झ यीसू री जनसेउआ 4:12-18-25
\io1 ग्लीला ले लई किन्हें यरुस्लेमा तका रा सफर 19:1-20:34
\io1 यरुस्लेमा मन्झ आखरी हप्ता 21:1-27:66
\io1 प्रभु यीसू रा पुनरुत्थान होर प्रगट हूणां 28:1-20
\c 1
\s यीसू री वन्सावली
\p
\v 1 अब्राहमा रे बच्चे, दाऊदा रे बच्चे, यीसू मसीहा रा खानदान l
\v 2 अब्राहमा ले इसहाक जम्या; इसहाका ले याकूब जम्या; होर याकूबा ले यहूदा होर तेसरे भाई जम्मे l
\v 3 होर यहूदा ले फिरिस, होर यहूदा होर तामारा ले जोरह जम्मे, होर फिरिसा ले हिस्रोन जम्या; होर हिस्रोना ले एराम जम्या l
\v 4 होर एरामा ले अम्मीनादाब जम्या; होर अम्मीनादाबा ले नहसोन होर नहसोना ले सलमोन जम्या l
\v 5 होर सलमोन होर राहबा ले बोअज जम्या, होर बोअज होर रुता ले ओबेद जम्या; होर ओबेदा ले यिसै जम्या l
\v 6 होर यिसै ले दाऊद राजा जम्या l
\v 7 होर दाऊदा ले सुलेमान तेस्सा जनानी ले जम्या; जेहड़ी जे पैहले उरिय्याहा री लाड़ी थी l
\v 8 होर सुलेमाना ले रहबाम जम्या, रहबामा ले अबिय्याह जम्या; होर अबिय्याहा ले आस्सा जम्या l होर आस्सा ले यहोसाफात जम्या, होर यहोसाफाता ले योराम जम्या, होर योरामा ले उज्जियाह जम्या l
\v 9 होर उज्जियाहा ले योताम जम्या; होर योतामा ले आहाज जम्या; होर आहाजा ले हिजकिय्याह जम्या l
\v 10 होर हिजिकियाहा ले मनसिस्ह जम्या, मनसिस्हा ले आमोन जम्या; होर आमोना ले योसिय्याह जम्या l
\v 11 होर बंदी हुई किन्हें बेबीलोन जाणे रे टैमा मन्झ, योसिय्याहा ले यकुन्याहा, होर तेसरे भाई जम्मे l
\v 12 बंदी हुई किन्हें बेबीलोन पुज्जाये जाणे ले बाद यकुन्याहा ले सालतिएल जम्या; होर सालतिएला ले जरुब्बाबिल जम्या l
\v 13 होर जरुब्बाबिला ले अबीहूद जम्या, होर अबीहूदा ले इल्याकीम जम्या; होर इल्याकीमा ले अजोर जम्या l
\v 14 होर अजोरा ले सदोक जम्या; होर सदोका ले अखीम जम्या; होर अखीमा ले इलीहूद जम्या l
\v 15 होर इलीहूदा ले इलीयाजार जम्या; होर इलीयाजारा ले मत्तान जम्या; होर मत्ताना ले याकूब जम्या l
\v 16 होर याकूबा ले युसुफ जम्या; जेहड़ा मरियमा रा लाड़ा था; होर तेस ले यीसू जेस जो जे मसीह बोल्हा ऐ, जम्या l
\v 17 इहां करी किन्हें अब्राहामा ले दाऊदा तक सारी चौदा पीढ़िया हुई; होर दाऊदा ले बेबीलोना जो बंदी हुई किन्हें पंहुचाई जाणे तक चौदा पीढ़ी; होर बंदी हुई किन्हें बेबीलोना जो पौंहचाई जाणे रे टैमा ले मसीह तक चौदा पीढ़िया हुई l
\s यीसू रा जन्म
\p
\v 18 एबे यीसू मसीहा रा जन्म इहां करी किन्हें हुआ, कि जेबे तेसरी माऊ मरीयमा री मांगणी युसुफ़ा साऊगी हुई गई, ता तिन्हारे कठे हूणे ले पैहले से पवित्र आत्मा री तरफा ले गर्भवती पाई गई l
\v 19 होर तेस्सा रे लाड़े युसुफ़े जो धर्मी था होर से तेस्सा जो बदनाम नी करणा चाहन्दा था, तिने तेस्सा जो चुपचाप छाडणे रा विचार कित्या l
\v 20 जेबे से इन्हा गल्ला जो सोचदा लगिरा था, ता प्रभु रे स्वर्गदूते तेस जो सुपणे मंझ सुझ्ही किन्हें बोल्या; "हे यूसुफ दाऊदा री सन्तान, तू आपनी लाड़ी मरियमा जो आपणे एथी ल्याऊणे ले मत डर; क्यूंकि जो तेस्सा रे गर्भा मंझा आ, से पवित्र आत्मा री तरफा ले आ l
\v 21 तेस्सा म्हठा जणना होर तू तेसरा नांऊ यीसू रख्या; क्यूंकि तेस आपणे लोका रा तिन्हा रे पापा ले छुटकारा देणा l"
\p
\v 22 ये सब कुछ इधी कठे हुआ ताकि जो वचन प्रभुऐ नबिया रे ज्रीए बोलिरा था; से पूरा हो l
\q1
\v 23 ''कि देखा एक कुआरी गर्भवती हूणीं
\q2 होर तेस्सा एक म्हठे जो जन्म देणा,
\q1 होर तेसरा नांऊ इम्मानुएल रख्या जाणा,''
\q2 जेसरा मतलब आ ''परमेसर आस्सा साउगी l"
\p
\v 24 तेबे युसुफ निंद्रा ले जागी गया होर से प्रभु रे दुता रे हुक्मा रे मुताबक आपणी लाड़ी जो आपणे वाले लई आया l
\v 25 होर जेबे तक तेस्से म्हठे जो जन्म नी दितेया तेबे तक से तेस्सा वाले नी गया: होर तिने तेसरा नांऊ यीसू रख्या l
\c 2
\s जोत्सी रा आउणा
\p
\v 1 हेरोदेस राजे रे टैमा मन्झ जेबे यहूदिया रे बेतलैहमा मंझ जेबे यीसू रा जन्म हुआ, ता देखा पूर्व देसा ले कई जोत्सी यरुस्लेमा मन्झ आई किन्हें पुछदे लगे l
\v 2 कि यहूदिया रा राजा जेस रा जे जन्म हुईरा, से केथिया? क्यूंकि आस्से पूर्व देसा मन्झ तेसरा तारा देखिरा होर तेस जो प्रणाम करदे आइरे l
\v 3 ये सुणी किन्हें हेरोदेस राजा होर तेस साउगी सारा यरूस्लेम डरी गया l
\v 4 होर तिने लोका रे सभ माहयाजक होर सास्त्रिया जो कठा करी किन्हें तिन्हा ले पूछेया, कि मसीहा रा जन्म केथी हूणां चहिए?
\v 5 तेबे तिन्हेंं तेस किन्हें बोल्या, यहूदिया रे बैतलैहमा मन्झ; क्यूंकि नबिया रे ज्रीए एहड़ा लिखिरा l
\q1
\v 6 हे बैतलैहम, तू जो यहूदा रे देसा मंझा आ,
\q2 तू केसी भी तरीके ले यहूदा रे अधिकारिया मंझा ले सभी ले छोटा नी आ;
\q1 क्यूंकि तुध मंझा ले एक राजा निकळणा,
\q2 जेस मेरी प्रजा इस्राएला री रखवाळी करणी l
\p
\v 7 तेबे हेरोदेसे जोत्सी चुपचाप सादे होर तिन्हा ले पूछेया, कि तारा ठीक केस टैम सुझ्या था l
\v 8 होर तिने ये बोली किन्हें स्यों बैतलैहम भेजे, ताकि स्यों जाई किन्हें तेस बाल्का रे बारे मन्झ ठीक-ठीक पता करा होर जेबे से मिली जाए ता मुंजो भी खबर करेया ताकि हांऊ भी आई किन्हें तेसरी जै-जै कार करी सकूं l
\p
\v 9 स्यों राजे री गल सुणी किन्हें चली गये, होर देखा, जो तारा तिन्हेंं पूर्वा मन्झ देखिरा था, से तिन्हारे अगे-अगे चल्या l होर जेथी से बालक था l से तारा तेस जगहा रे ऊपर पूजी किन्हें रुकी गया l
\v 10 तेस तारे जो देखी किन्हें स्यों बौहत खुस हुई गए l
\v 11 होर तिन्हें तेस घरा मन्झ पूजी किन्हें से बाल्क तेसरी माऊ मरियमा साऊगी देख्या, होर मुंहा रे भारे पई किन्हें तिन्हें तेसरी जै-जै कार किती; होर तिन्हें आपणा-आपणा झोळा खोल्ही किन्हें तेसजो सोना, होर लोहबान, होर गन्धरसा रा दान चढ़ाया l
\v 12 होर तिन्हें सुपणे मन्झ ये च्तौनी पाई कि हेरोदेसा वाले दबारा देख्या जांदे, होर स्यों दूजे रस्ते ले हुई किन्हें आपणे देसा जो चली गये l
\s मिस्र देसा जो जाणा
\p
\v 13 तिन्हारे चले जाणे ले बाद देखा, प्रभु रे एक दूते सुपणे मन्झ युसुफा जो बोल्या, उठ; तेस बाल्का जो होर तेसरी माऊआ जो लई किन्हें मिस्र देसा जो चली जा; होर जेबे तक हांऊ तुजो नी बोलूं, तेबे तक तू तेथी रैहया; क्यूंकि हेरोदेस एस बच्चे जो टोळेया करहा ताकि से एस जो मारी दे l
\p
\v 14 तेबे से राती ऊठी किन्हें तेस बाल्का होर तेसरी माऊ मरियमा जो लई किन्हें मिस्र देसा जो चली गया l
\v 15 तेबे से हेरोदेसा रे मरणे तक तेथी रैहया; इधी कठे कि से वचन जो प्रभुए नबिया रे ज्रीए बोलिरा था कि मैं आपणा म्हठा मिस्रा ले सादया, पूरा हो l
\p
\v 16 जेबे हेरोदेसे देख्या कि जोत्सिये मेरा मजाक बणाया, ता से गुस्से किन्हें भहरी गया; होर तिने जोत्सिया वाले लोक भेजे होर तिने तिन्हा ले ठीक-ठीक पूछी किन्हें बैतलैहम होर तेसरे ओरली – परली जगहा रे सभ म्हठे, जो दो साला रे, या तेता ले छोटे थे, स्यों सभ मरिवाई दिते l
\v 17 तेबे जो वचन यिर्मयाह नबिया रे ज्रीए बोल्या गईरा गया था, से पूरा हुई गया l
\q1
\v 18 रामाह मन्झ एक रोणे कर्लाणे री अवाज सुण्ह्या करहा ई,
\q2 बड़ा भारी रोण होर पीटण, होर बड़ा विलाप हुएया करहा,
\q1 राहेल आपणे म्हठे रे कठे रोया करहा ई थी,
\q2 होर स्यों सांत नी हूणां चाहंदी थी,
\q2 क्यूंकि स्यों एबे नी रहे l
\s मिस्र देसा ले वाप्स आऊणा
\p
\v 19 हेरोदसा रे मरणे रे बाद देखा, प्रभु रे दुते मिस्रा मन्झ युसफा जो सूपणे मन्झ बोल्या l
\v 20 उठ, बाल्का होर तेसरी माउआ जो लई किन्हें इस्राएला रे देसा जो चली जा क्यूंकि जो बाल्का री जान लैणा चाहें थे, स्यों मरी गये l
\p
\v 21 से ऊठया, होर बालक होर तेसरी माऊआ जो साऊगी लई किन्हें इस्राएला रे देसा मन्झ आया l
\v 22 पर ये सुणी किन्हें कि अरिखलाऊस आपणे बापू हेरोदेसा रे जगहा यहूदिया पर राज करेया करहा, से तेथी जाणे ले डरया; होर सुपणे मन्झ परमेसरा ले च्तौनी पाई किन्हें गलील देसा मंझ चली गया l
\v 23 होर से नासरत नांऊआंं रे नगरा मन्झ रैहन्दा लग्या; ताकि से वचन पूरा हुई जाए, जेहड़ा नबिया रे ज्रीए बोल्या गईरा था, कि तेस जो नासरी बोल्या जाणा l
\c 3
\s यहुन्ना बपतिस्मा देणे वाळा
\p
\v 1 तिन्हा ध्याड़े मंझा यहुन्ना बपतिस्मा देणे वाळा आई किन्हें यहूदिया रे जंगला मन्झ एहड़ा प्रचार करदा लग्या;
\v 2 'मन फिराऊआ; क्यूंकि स्वर्गा रा राज नेडे आई गईरा l
\v 3 ये से ई आ जेसरी चर्चा यसायाह नबी रे ज्रीए कितिरी,
\q1 कि जंगला मन्झ एक हाका पाणे वाळेया री अवाज सुण्ह्या करहा ई,
\q2 कि प्रभु रा पैंडा त्यार करा,
\q2 होर तेसरी सड़का सीधी करा l''
\p
\v 4 ये यहुन्ना ता ऊन्टा रे वाळा रे कपड़े पैहना था, होर आपणी कमरा मन्झ चामड़े रा पटका बान्ही रख्हा था, होर तेसरा खाणा टिड्डीया होर जंगली म्खीर था l
\v 5 तेबे यरूस्लेमा रे होर सारे यहूदिया रे, होर यरदना रे ओरले परले सारे देसा रे लोक तेस वाले आए l
\v 6 होर तिन्हें आपणे-आपणे पापा जो मनी किन्हें यरदन नदी मन्झ बपतिस्मा लया l
\v 7 जेबे तिने बौहत फरीसी होर सदुकी जो बपतिस्मा लेणे रे कठे आपणे वाले आउंदे देख्या, तेबे तिने तिन्हा किन्हें बोल्या, कि हे सांपा रे बच्चेयो तुस्सा जो कुने दस्सी दितेया, कि तुस्से आऊणे वाळे गुस्से ले भगा?
\v 8 इधी कठे मन फिराऊआ रे लायक फल ल्याऊआ l
\v 9 होर फेरी आपणे-आपणे मना मन्झ एहड़ा मत सोचा, कि आस्सा रा बापू अब्राहम आ; क्यूंकि हांऊ तुस्सा किन्हें बोल्हा, कि परमेसर इन्हा पात्थरा ले अब्राहमा रे कठे बच्चे पैदा करी सक्हा l
\p
\v 10 होर एबे ता छहू डाळा री जड़ा पर रखी दितीरा, इधी कठे जो-जो डाळ खरा फल नी देंदा तेस जो काटी किन्हें आगी मन्झ पाई किन्हें फुकी देहां ऐं l
\v 11 'हांऊ ता तुस्सा जो पाणी ले मन फिराऊआ रा बपतिस्मा देहां; पर से जे मेरे बाद आऊणे वाळा आ, से मेरे ले भी ज्यादा सक्तिसाली आ; हांऊ ता तेसरे जूते चकणे रे लायक भी नी हाया; तेस तुस्सा जो पवित्र आत्मा होर आगी किन्हें बपतिस्मा देणा l
\v 12 तेसरा सूप तेसरे हाथा मन्झ आ, होर तेस आपणा खलिहान* ठीक ढंगा किन्हें साफ करणा, होर आपणी गाही री कणक ता तेस आपणे गोदामा मन्झ कठी करणी, पर भूह तेस आगी मन्झ फूकी देणा जो बूझणे वाळी नी ई l
\s यहुन्ना रे ज्रीए यीसू रा बपतिस्मा
\p
\v 13 तेस टैम यीसू गलीला ले यरदना रे बाढ़े यहुन्ना ले बपतिस्मा लेणे रे कठे आया l
\v 14 पर यहुन्ना तेस जो ये बोली किन्हें रोक्दा लग्या, कि मुंजो ता तेरे हाथा ले बपतिस्मा लैणे री जरूरत ई, होर तू मेरे वाले आईरा l
\p
\v 15 यीसूए तेस जो ये जबाब दितेया, कि एबे ता तू एहड़ा ई हुणे दे, क्यूंकि आस्सा जो इहां करी किन्हें सब धार्मिकता पूरी करणी ठीक रैहणी, तेबे तिने तेसरी गल मनी लई l
\v 16 होर यीसू बपतिस्मा लई किन्हें झटपट पाणी ले बहार आया, होर देखा, तेसरे कठे सर्ग खुल्ही गया, होर तिने परमेसरा री आत्मा जो कबुतरा साहीं उतरदे होर आपणे ऊपर आउंदे देख्या l
\v 17 होर देखा, ये अकासवाणी हुई, ''ये मेरा लाडला म्हठा आ, जेसले हांऊ बडा भारी खुस आ l''
\c 4
\s यीसू री परखणी
\p
\v 1 तेबे आत्मा यीसू जो जंगला मन्झ लई गया ताकि सैताना ले तेसरी परखणी हो l
\v 2 से चाळी ध्याड़े, होर चाळी रात, भूखा रैहया, बादा मन्झ तेस जो भूख लगी l
\v 3 तेबे परखणेवाळे तेस वाले आई किन्हें तेस किन्हें बोल्या, ''अगर तू परमेसरा म्हठा आ, ता बोलिदे, कि ये पात्थर रोटीया बणी जाये l"
\p
\v 4 यीसूए जबाब दितेया: ये लिखीरा कि माहणुं सिर्फ रोटीया ले ई नी; पर हर एक वचना ले जो परमेसरा रे मुंहा ले निकळहा जिउंदा रैहणां l
\p
\v 5 तेबे सैतान तेस जो पवित्र नगरा मंझा लई गया होर तेस जो मन्दरा रे कंगुरे* पर खड़ा करी दितेया l
\v 6 होर तिने तेस किन्हें बोल्या अगर तू परमेसरा रा म्हठा आ, ता आपणे आपा जो थाले सटी दे; क्यूंकि लिखिरा, कि तेस तेरे बारे मन्झ आपणे स्वर्गदूता जो हुक्म देणा;
\q1 होर तेस तुस्से हाथो-हाथ चकी देणे;
\q2 केते एहड़ा नी हो कि तेरे पैरा जो पात्थरा ले चोट लगे l
\p
\v 7 यीसूए तेस किन्हें बोल्या; ये भी लिखिरा आ, कि तू प्रभु आपणे परमेसरा री परीक्षा ना कर l
\p
\v 8 फेरी सैतान तेस जो एक उचे पाहड़ा पर लई गया होर तेस जो सारे संसारा रे राज पाट होर चमक दमक दसी किन्हें l
\v 9 तेस किन्हें बोल्या, ''कि अगर तू पई किन्हें मेरी पूजा करे, ता मां ये सब कुछ तुजो देई देणा l''
\p
\v 10 तेबे यीसूए तेस किन्हें बोल्या; हे सैतान दूर हुई जा, क्यूंकि लिखिरा, कि तू प्रभु आपणे परमेसरा री आराधना कर, होर सिर्फ तेसरी उपासना कर l
\p
\v 11 तेबे सैतान तेस वाले ले चली गया होर देखा, स्वर्गदूत आई किन्हें तेसरी सेऊआ करदे लगे l
\s यीसू री सेऊआ री सुरुआत
\p
\v 12 जेबे तिने ये सुणेया कि यहुन्ना बंदी बणाई जाई चुकिरा, ता से गलीला जो चली गया l
\v 13 होर से नासरता जो छाडी किन्हें कफरनहुमा मन्झ जो झीला रे बाढ़े जबूलून होर नप्ताली रे देसा मन्झ आ, जाई किन्हें रैहंदा लग्या l
\v 14 ताकि जेहड़ा जे यसायाह नबी रे ज्रीए बोल्या गईरा था, से पूरा हो l
\q1
\v 15 कि जबूलून होर नप्ताली रे देस,
\q2 झीला रे पैंडे मन्झ, यरदन रे पारा वखा जो,
\q2 होरी जातिया रा गलील l
\q1
\v 16 जो लोक न्ह्यारे मन्झ बैठी रे थे तिन्हेंं बडी ज्योति देखी;
\q2 होर जेहड़े मौता रे देसा होर छांऊआं मन्झ बैठी रे थे,
\q2 तिन्हा पर प्रयासा चमक्या l
\p
\v 17 तेस टैमा ले यीसूए प्रचार करणा होर ये बोलणा सुहरू कितेया कि मन फिराऊआ क्यूंकि स्वर्गा रा राज नेडे आई गईरा l
\s पैहले चेले रे बुलाया जाणा
\p
\v 18 गलीला री झीला रे बाढ़े घुम्दे हुए दो भाईया जो यानि स्मौना जो जेस जो जे पतरस भी बोल्हा ऐ, होर तेसरे भाई अन्द्रियासा जो झीला मन्झ जाल पान्दे देख्या; क्यूंकि स्यों मच्छी पकड़णे वाळे थे l
\v 19 होर तिने तिन्हा किन्हें बोल्या, मेरे पीछे आउआ, ता मां तुस्से माहणुं पकड़णेवाळे बनाणे l
\p
\v 20 होर स्यों झटपट जाल छाडी किन्हें तेसरे पीछे चली पये l
\v 21 होर तेथी ले अगे जाई किन्हें, तिने होर दो भाइया जो यानि जब्दी रे म्हठे याकूब होर तेसरे भाई यहुन्ना जो तेसरे बापू साउगी जाला जो ठीक करदे देख्या; होर तिने स्यों भी सादे l
\v 22 स्यों झटपट किस्ती होर आपणा बाबा जो छाडी किन्हें तेसरे पीछे चली पये l
\s यीसू रे ज्रीए ब्मारा जो चन्गाई
\p
\v 23 होर यीसू सारे गलीला मन्झ घूम्दा हुआ तिन्हारी सभा मन्झ उपदेस करदा होर राजा रा सुसमाचार प्रचार करदा, होर लोका जो हर किस्मा री बमारी होर कम्जोरी जो दूर करदा रैहया l
\v 24 होर सारे सीरिया देसा मन्झ तेसरा नांऊ फैल्ही गया; होर लोक सारी बमारियां जो, जो कई किस्मा री बीमारिया होर दुःखा मन्झ जख्हड़ी रे थे, होर जिन्हा मन्झ दुष्टात्मा थी होर मिर्गीवाळे होर लकवे रे रोगी जो तेस वाले लई आए होर तिने स्यों ठीक करी किते l
\v 25 होर गलील होर दिकापुलिस, यरूस्लेम होर, यहूदिया ले, होर यरदना रे पारा वखा री भीड़ा री भीड़ तेसरे पीछे हुई गई l
\c 5
\s यीसू रा पाहड़ी उपदेस
\p
\v 1 से एस्सा भीड़ा जो देखी किन्हें, पहाड़ा पर चढ़ी गया; होर जेबे से बैठी गया ता तेसरे चेले तेस वाले आये l
\v 2 होर से आपणा मुंह खोल्ही किन्हें तिन्हा जो ये उपदेस देंदा लग्या,
\s धन्य वचन
\q1
\v 3 "भागा वाळे ऐ स्यों, जो मना रे भोळे ऐ,
\q2 क्यूंकि स्वर्गा रा राज तिन्हारा आ l
\q1
\v 4 "भागा वाळे ऐ स्यों, जो दुःखी हुहां ऐं,
\q2 क्यूंकि तिन्हा सान्ति पाणी l
\q1
\v 5 भागा वाळे ऐ स्यों, जो दीन ऐ,
\q2 क्यूंकि तिन्हा धरती रे उत्तराधिकारी बणना l
\q1
\v 6 भागा वाळे ऐ स्यों, जो धर्मा रे भूखे होर सोखे ऐ,
\q2 तिन्हा रजी जाणा l
\q1
\v 7 भागा वाळे ऐ स्यों, जो दयाळू ऐ,
\q2 क्यूंकि तिन्हा पर दया किती जाणी l
\q1
\v 8 भागा वाळे ऐ स्यों, जिन्हारे मन सुद्ध ऐ,
\q2 क्यूंकि तिन्हा परमेसर देखणा l
\q1
\v 9 भागा वाळे ऐ स्यों, जो मेल करवाणे वाळे ऐ;
\q2 क्यूंकि तिन्हा जो परमेसरा रे पुत्र बोल्या जाणा l
\q1
\v 10 भागा वाळे ऐ स्यों, जो धार्मिकता री वजहा ले स्ताए जाहें;
\q2 क्यूंकि स्वर्गा रा राज तिन्हारा आ l
\p
\v 11 "भागा वाळे ऐ, तुस्से, जेबे माहणुं मेरी वजहा ले तुस्सा री निन्दा करे होर स्ताये होर झूठ बोली-बोली किन्हें तुस्सा रे खलाफ कई किस्मा री बुरी गल्ला बोले l
\v 12 तेबे खुस होर मगन हुएया क्यूंकि तुस्सा रे कठे स्वर्गा मन्झ बौहत बडा फल रखीरा इधी कठे कि, जो तुस्सा ले पैहले नबी थे तिन्हें स्यों भी इहां करी किन्हें, स्ताये थे l
\s लूण होर ज्योति
\p
\v 13 तूस्से धरती रे लूण ऐ; अगर लूणा रा स्वाद बिगड़ी जाए, ता से फेरी केस चीजा किन्हें लूणा कितेया जाणा? फेरी से केसी कामा रा नी आ; सिर्फ एता रे कि तेस जो बाहर सटी दितेया जाए होर माहणुं रे पैरा हेठ जिकी दितेया जाए l
\v 14 तुस्से संसारा री ज्योति ऐ; जेहड़ा नगर रे पहाड़ा पर बसिरा से नी ल्हुखी सक्दा
\v 15 होर लोक दीया भ्खाई किन्हें पैमाने (टोकरु) रे थाले नी रख्दे पर केसी चीजा रे ऊपर रख्हा ऐ, तेबे तेता ले तेस घरा रे सारे लोका जो प्रयासा पुज्हा l
\v 16 इहां करी किन्हें तुस्सा रा प्रयासा माहणुं रे साम्हणें चम्के ताकि से तुस्सा रे भले कामा जो देखी किन्हें तुस्सा रे बापु री जो स्वर्गा मन्झ आ; जै-जै करे l
\s व्यवस्था री सिक्षा
\p
\v 17 ये ना समझा, कि हांऊ व्यवस्था या नबिया री क्ताबा जो नास करदा आईरा, नास करणे रे कठे नी, पर पूरा करदे आईरा l
\v 18 क्यूंकि हांऊ तुस्सा किन्हें सच-सच बोल्हा, जेबे तक सर्ग होर धरती टळी नी जाए, तेबे तक व्यवस्था ले एक मात्रा या एक बिंदु भी बगैर पुरे हुई किन्हें नी टलणा l
\v 19 इधी कठे जो कोई इन्हा छोटे ले छोटे हुक्मा जो केसी एकी जो भी तोड़ी दे होर तेहड़ा ई होरी लोका जो भी स्खाए ता तेस जो स्वर्गा रे राजा मन्झ सभी ले छोटा बोल्या जाणा, पर जो कोई इन्हा हुक्मा जो मन्नघा होर तिन्हा जो स्खाहन्घा, तेस जो ई स्वर्गा रे राजा मन्झ बडा बोल्या जाणा l
\v 20 क्यूंकि हांऊ तुस्सा किन्हें बोल्हा, कि अगर तुस्सा री धार्मिकता सास्त्री होर फरीसिया री धार्मिकता ले बढ़ी किन्हें नी हो, ता तुस्सा स्वर्गा रे राजा मन्झ कधी नी भी पूजणा l
\s गुस्सा होर हत्या
\p
\v 21 तुस्से सुणी चुकिरे, कि पैह्ल्के ज्माने रे लोका किन्हें बोलिरा था कि हत्या देख्या करदे, होर जेहड़ा कोई हत्या करघा तेस कच्हरी* मन्झ सजा रे लायक बणना l
\v 22 पर हांऊ तुस्सा किन्हें बोल्हा; कि जेहड़ा कोई आपणे भाई पर गुस्सा करघा, ता तेस कच्हरी मन्झ सजा रे लायक हूणां: होर जेहड़ा कोई आपणे भाई जो निकम्मा बोल्ह्गा तेस सभा मन्झ सजा रे लायक हूणां ; होर जो कोई आपणे भाई जो “बेकार” बोले तेस नरका री आगा री सजा रे लायक हूणां l
\p
\v 23 इधी कठे अगर तू आपणा दान बेदी पर ल्याए, होर तेथी तुजो याद आए, कि मेरे भाईया रे मना मन्झ मेरी तरफा ले कुछ सिकायत ई, ता तेथी आपणा दान बेदी रे साम्हणें छाडी दे l
\v 24 होर जाई किन्हें पैहले आपणे भाई किन्हें मेल मिलाप करी ले; तेबे आई किन्हें आपणा दान चढ़ा l
\v 25 जेबे तक तू आपणे व्रोधी साउगी पैंडे मन्झ आ, तेस साउगी झटपट मेल मिलाप करी ले केते एहड़ा नी हो कि व्रोधी तुजो हाक्मा जो सौंपी दे होर हाक्म तुजो स्पाहिया जो सौंपी दे होर तुजो जेहला अन्दर पाई दितेया जाए l
\v 26 हांऊ तुस्सा किन्हें सच बोल्हा कि जेबे तक तू एक-एक पैसा चुकाई नी दे तेबे तक तुध तेथी ले नी छुटणा l
\s व्यभिचार
\p
\v 27 तुस्से सुणी चुकीरे थे कि बोल्या गईरा था, कि व्यभिचार नी करणा l
\v 28 पर हांऊ तुस्सा किन्हें ये बोल्हा, कि जो कोई केसी जनानी पर बुरी नजर पाए से आपणे मना मन्झ तेस्सा किन्हें व्यभिचार करी चुक्या l
\v 29 अगर तेरी दाईं हाख तेरे कठे तेरी ठोकरा री वजहा बणे, ता तेता जो काढ़ी किन्हें आपणे वाले ले सटी दे; क्यूंकि तेरे कठे ये ठीक आ, कि तेरे अंगा मन्झा ले एक नास हुई जाये होर तेरा सारा सरीर नरका मन्झ नी पाया जाए l
\v 30 होर अगर तेरा दायाँ हाथ तेरे कठे तेरी ठोकरा री वजहा बणे, ता तू तेता जो काटी किन्हें आपणे वाले ले सटी दे, क्यूंकि तेरे कठे ये ई ठीक आ कि तेरे अंगा मन्झ एक नास हुई जाए होर तेरा सारा सरीर नरका मन्झ नी पाया जाए l
\s तलाक
\p
\v 31 ये भी बोल्या गईरा था, कि जो कोई आपणी लाड़ी जो छाडे से तेस्सा जो त्याग पत्र दे l
\v 32 पर हांऊ तुस्सा किन्हें बोल्हा कि जो कोई आपणी लाड़ी जो व्यभिचारा रे अलावा केसी होर वजहा ले छाडी देहां, ता तू तेस्सा ले व्यभिचार करवाहाँ; होर जो कोई तेस्सा छाडी गईरी किन्हें ब्याह करे, से व्यभिचार करहा l
\s कसम
\p
\v 33 फेरी तुस्से सुणी चुकिरे, कि पुराणे ज्माने रे लोका किन्हें बोल्या गईरा था कि झूठी कसम देख्या खांदे, पर प्रभु कठे आपणी कसम पूरी करेया l
\v 34 पर हांऊ तुस्सा किन्हें बोल्हा, कि कधी भी कसम देख्या खांदे; ना ता स्वर्गा री, क्यूंकि से ता परमेसरा री राजगद्दी ई l
\v 35 ना ता धरती री, क्यूंकि से तेसरे पैरा री चौकी ई; होर ना यरूस्लेमा री, क्यूंकि से महाराजा रा नगर आ l
\v 36 होर आपणे मूंडा री कसम भी देख्या खान्दे क्यूंकि तू एक बाळा जो ना चीटा, ना काळा करी सक्हा l
\v 37 पर तुस्सा री गल हां री हां हो; या ना री ना हो; क्यूंकि जो कुछ ऐता ले ज्यादा बढ़ी किन्हें हुहां, से बुराई ले हुहां l
\s बदला लैणा
\p
\v 38 तुस्से सुणी चुकीरे, कि बोल्या गईरा था, कि हाखिया रे बदले हाख, होर दाँन्दा रे बदले दाँन्द l
\v 39 पर हांऊ तुस्सा किन्हें ये बोल्हा, कि बुरे रा साम्हणां नी करणा; पर अगर कोई तेरे चेहरे री दाईं तरफ तुजो चाडां मारे, ता तेस वखा जो आपणे चेहरे रा दूजा पासा भी फेरी दे l
\v 40 होर अगर कोई क़ानूनी कारवाई करी किन्हें तेरा कुरता लैणा चाहे, ता तेस जो आपणी दोहर भी लैणे ले नी रोक l
\v 41 होर जो कोई तुजो मजबूर करी किन्हें एक मील लई जाए ता तेस साउगी दो मील चली जा l
\v 42 जो कोई तुध ले मांगे, तेस जो दे; होर जो तुध ले उधार लैणा चाहे, तेस जो नाह नी कर l
\s दुस्मणा किन्हें प्यार
\p
\v 43 तुस्से सुणी चुकिरे, कि बोल्या गईरा था; कि आपणे पड़ोसी किन्हें प्यार रखणा, होर आपणे बैरी किन्हें बैर l
\v 44 पर हांऊ तुस्सा किन्हें ये बोल्हा, कि आपणे बैरी किन्हें प्यार रखा होर आपणे सताणेवाळे रे कठे प्रार्थना करा l
\v 45 जेस ले तुस्सा आपणे स्वर्गीय बापु री सन्तान बणना क्यूंकि से खरे होर बुरे दुंहींंयां पर आपणा सूरज उदय करहा l होर धर्मी होर पापी दुंहींं पर आपणी बरखा देहां l
\v 46 क्यूंकि अगर तु आपणे प्यार रखणे वाळे किन्हें ई प्यार रख्हा, ता एता ले तुस्सा जो क्या फ़ायद हुआ? क्या चुंगी लेणेवाळे भी एहड़ा नी करदे?
\v 47 होर अगर तुस्से आपणे भाइया जो ही नमस्ते करघे, ता कुण जे बडा काम करहा ऐ? क्या होरी जातिया रे लोक भी एहड़ा नी करदे?
\v 48 इधी कठे कि तुस्से सिद्ध बणी सको, जेहड़ा तुस्सा रा स्वर्गीय बापु सिद्ध आ l
\c 6
\s दान
\p
\v 1 सावधान रहुआ! तुस्से माहणुं जो दसणे रे कठे आपणे धर्मा रे काम नी करा, नी ता तुस्सा आपणे स्वर्गीय बापू ले कुछ भी फल नी पाणा l
\v 2 इधी कठे जेबे तू दान करे, ता आपणे अगे बाजा मत बजवा, जेहड़ा कपटी बैठका होर गह्ळिया मंझ करहा ऐ, ताकि लोक तिन्हा री बड़ाई करे, हांऊ तुस्सा किन्हें सच बोल्हा आ; कि स्यों आपणा फल पाई चुके l
\v 3 पर जेबे तू दान करे, ता जो तेरा दायाँ हाथ करहा, तेता रा पता तेरे बायें हाथा जो नी चलणे पाए l
\v 4 ताकि तेरा दान परदे मन्झ रहे; होर तेबे तेरा बापू जेहड़ा परदे मन्झ देख्हा, तुजो इनाम देणा l
\s प्रार्थना
\p
\v 5 होर जेबे तू प्रार्थना करे, ता पाखंडीया साहीं देख्या करदे क्यूंकि लोका जो दसणे रे कठे मन्द्रा मन्झ होर सड़का रे मोड़ा पर खड़े हुई किन्हें तिन्हा जो प्रार्थना करणा बांका लघ्हा l हांऊ तुस्सा किन्हें सच बोल्हा; कि स्यों आपणा फल पाई चुकिरे l
\v 6 पर जेबे तू प्रार्थना करे, तेबे आपणे कमरे मन्झ जा; होर दरवाजा बंद करी किन्हें आपणे बापू किन्हें जो परदे मन्झ आ प्रार्थना कर; तेबे तेरा बापू जो परदे मन्झ देख्हा, तुजो इनाम देणा l
\v 7 होर प्रार्थना करणे रे टैम होरी लोका साहीं बक-बक नी करा; क्यूंकि तिन्हारी ये समझ बणी गईरी कि तिन्हा रे ज्यादा बोलणे ले तिन्हा री सुणी जाणी l
\v 8 इधी कठे तुस्से तिन्हा साहीं नी बणां, क्यूंकि तुस्सा रा बापू तुस्सा रे मांगणे ले पैहले जाणहांं, कि तुस्सा री क्या-क्या जरूरत ई l
\v 9 इधी कठे तुस्से इहां करी किन्हें प्रार्थना करेया करा; “हे आस्सा रे पिता जी, तुस्से जो स्वर्गा मन्झ ऐ; तुस्सा रा नांऊ पवित्र मन्या जाये l
\v 10 तुस्सा रा राज आये; जेहड़ी तुस्सा री इच्छा स्वर्गा मन्झ पूरी हुहां ईं, तिहां ईं धरती पर भी पूरी हो l
\v 11 आस्सा री आजकी ध्याड़ी भरा री रोटी आज आस्सा जो दे l
\v 12 होर जिहां आस्से आपणे गुन्हेगारा जो माफ़ करहा ऐ, तिहां ईं तू भी आस्सा रे पाप माफ़ कर l
\v 13 होर आस्सा री परखणी नी हुणे दे, पर आस्सा जो तेस दुष्ट सैताना ले बचा; क्यूंकि राज होर सक्ति होर महिमा हमेसा तुस्सा रे ही हाये l'' आमीन l
\p
\v 14 इधी कठे अगर तुस्से माहणुं रे पाप माफ़ करघे, ता तुस्सा रे स्वर्गीय बापूआ भी तुस्सा रे पाप माफ़ करी देणे l
\v 15 होर अगर तुस्से माहणुं रे पाप माफ़ नी करघे, ता तुस्सा रे बापूआ भी तुस्सा रे पाप माफ़ नी करणे l
\s उपवास
\p
\v 16 जेबे तुस्से उपवास करो, ता पाखंडीया साहीं तुस्सा रे मुंहा पर उदासी नी हूणीं चहिए, क्यूंकि स्यों आपणा मुंह फुलाई रख्हा ऐ, ताकि लोक तिन्हा जो उपवासी जाणें; हांऊ तुस्सा किन्हें सच बोल्हा, कि स्यों आपणा फल पाई चुकिरे l
\v 17 पर जेबे तू प्रार्थना करे ता आपणे मुंडा पर तेल मळ होर मुंह धोई ले l
\v 18 ताकि लोक नी पर तेरा बापू जो परदे मन्झ आ, से तुजो उपवासी जाणी किन्हें, तेरा बापु जो परदे मन्झ देख्हा, तेस तुजो इनाम देणा l
\s स्वर्गीया धन
\p
\v 19 आपणे कठे धरती पर ढब्बे कठे मत करा; जेथी कीड़ा होर जंग नास करी देहां ऐं; होर जेथी चोर चोरी री ताका मन्झ रैंहयांं ऐं l
\v 20 पर आपणे वास्ते स्वर्गा मन्झ ढब्बे कठे करा, जेथी ना ता कीड़ा, होर ना जंग खराब करहा, होर जेथी ना ता चोर चोरी री ताका मन्झ रहें l
\v 21 क्यूंकि जेथी तेरे ढब्बे ऐ तेथी तेरा मन भी लगी रैहणां l
\s सरीरा रा दीया
\p
\v 22 सरीरा रा दीया हाखिया ई; इधी कठे अगर तेरी हाखिया साफ हो, ता तेरे सारे सरीरा भी चमकदार हूणां l
\v 23 पर अगर तेरी हाखिया खराब हुन्घी, ता तेरा सारा सरीर भी न्ह्यारे मन्झ पई जाणा; इधी कठे से ज्योति जो तुध मन्झ ई अगर से न्ह्यारी हुई जाए, तेबे से न्ह्यारा कितणा बडा हूणां l
\s परमेसर होर धन
\p
\v 24 कोई माहणुं दो माल्का री सेउवा नी करी सक्दा, क्यूंकि तेस एकी किन्हें दुसमणी होर दुजे किन्हें प्यार रखणा, या तेस एकी किन्हें मिली किन्हें रैहणां होर दूजे जो तेस घटिया समझणा; ''तुस्से परमेसरा री होर ढब्बे री दुंहींं चीजा री सेउवा नी करी सक्दे'' l
\v 25 इधी कठे हांऊ तुस्सा किन्हें सच बोल्हा, कि आपणे प्राणा रे कठे फिकर मत करा कि आस्सा क्या खाणा? होर क्या पीणा? होर ना आपणे सरीरा रे कठे कि क्या पैहनणा? क्या प्राण खाणे ले, होर सरीर कपड़े ले बढ़ी किन्हें नी हाया?
\v 26 सर्गा रे चिड़ूआ जो देखा! स्यों ना ता बान्हदे, होर ना काट्हा ऐ, होर ना पेड़ूआ मन्झ कठा करहा ऐ; फेरी भी तुस्सा रा स्वर्गीय बापू तिन्हा जो खुआहां; क्या तुस्से तिन्हा ले ज्यादा कीमत नी रख्दे l
\p
\v 27 तुस्सा मन्झा ले एहड़ा कुणहांं, जेहड़ा फिकर करी किन्हें आपणी उम्रा मन्झा ले एक घड़ी भी बढ़ाई सक्हा?
\v 28 होर कपड़े रे कठे किधियो फिकर करहा ऐ? जंगली फूला पर ध्यान देआ, कि स्यों किहां बढ़हा ऐ, स्यों ना ता मैहनत करहा ऐ, ना कात्हा ऐ l
\v 29 फेरी भी हांऊ तुस्सा किन्हें बोल्हा, कि सुलेमाने भी, आपणे सारे राजपाटा मन्झ तिन्हा मंझा ले केसी साहीं भी कपड़े नी पैहनीरे थे l
\v 30 इधी कठे जेबे परमेसरा मैदाना रा घाह, जो आज हाया, होर जो काला आगी मन्झ फुकी देणा, एहड़े कपड़े पन्ह्याहां, ता हे कम विस्वास रखणे वाळे विस्वासियो, ता तेस तुस्सा जो एता ले बढ़ी किन्हें कपड़े की नी पन्ह्याणे?
\p
\v 31 इधी कठे तुस्से फिकर करी किन्हें एहड़ा देख्या बोल्दे, कि आस्सा क्या खाणा, या क्या पीणा या क्या पैहनणा?
\v 32 क्यूंकि होर सारे लोक इन्हा सभ चीजा जो तोप्दे रैंहयांं ऐं, होर तुस्सा रा स्वर्गीय बापू जाणहांं, कि तुस्सा जो केस चीजा री जरूरत ई l
\v 33 इधी कठे पैहले तुस्से परमेसरा रे राजा री होर धर्मा री खोज करा ता ये सारी चीजा तुस्सा जो मिली जाणी l
\v 34 इधी कठे काला री फिकर मत करा, क्यूंकि काल्के ध्याड़ेया आपणी फिकर आपणे आप करी लैणी; आज्के कठे आज्का दुःख बौहत आ l
\c 7
\s दूजे पर इल्जाम नी ल्गाणा
\p
\v 1 दोष मत लगाऊआ, ताकि तुस्सा पर भी दोष नी ल्गाया जाए l
\v 2 क्यूंकि जिहां तुस्से दोष ल्गाहें, तिहां ईं तुस्सा पर भी दोष लगाया जाणा; होर जेस नापा ले तुस्से नाप्हा ऐ, तेता ले ई तुस्सा रे कठे भी नाप्या जाणा l
\v 3 तू किधियो आपणे भाई री हाखिया रे आहले जो देख्हा, होर आपणी हाखिया रा आहला तुजो नी सुझ्ह्दा?
\v 4 होर जेबे तेरे ही हाखिया मन्झ ई आहला आ, ता तू आपणे भाई जो किधियो बोल्हा, कि ल्याऊ हांऊ तेरे हाखिया रा आहला काढ़ी दूँ l
\v 5 ओ कपटी, पैहले आपणी हाखिया रा आहला काढ़, तेबे तुध आपणे भाई री हाखिया रा आहला ठीक ढन्गा के देखी किन्हें काढ़णा l
\p
\v 6 पवित्र चीजा कुत्तेया जो नी देआ, होर आपणे मोती सुअरा रे अगे मत पाऊआ; एहड़ा नी हो कि स्यों तिन्हा जो पैरा थाले जिके होर पलटवार करी किन्हें तुस्सा जो फाड़ी दे l
\s मान्घगे ता मिलणा
\p
\v 7 मान्घगे, ता तुस्सा जो दितेया जाणा; तोप्घे ता तुस्सा पाणा; खटखटान्घे, ता तुस्सा रे कठे खोल्ही दितेया जाणा l
\v 8 क्यूंकि जो कोई मान्घ्हा, तेस जो मिल्हा; होर जो तोप्हा, से पाहां? होर जो खटखटाहां, तेसरे कठे खोल्या जाणा l
\v 9 तुस्सा मन्झ एहड़ा कुण माहणुं हूणां, कि अगर तेसरा म्हठा तेस ले रोटी मांगे, ता से तेस जो पात्थर दे?
\v 10 या मच्छी मांगे, होर तेस जो सांप दे?
\v 11 जेब्की तुस्से बुरे हुई किन्हें, आपणे बच्चे जो खरी चीजा देणा जाणहांं ऐं, ता तुस्सा रा स्वर्गीय बापू आपणे मांगणे वाळे जो खरी चीजा कि नी देणी?
\v 12 इधी कठे जो कुछ तुस्से चाहें, कि माहणुं तुस्सा साउगी करे; तुस्से भी तिन्हा साउगी तेहड़ा ई करा; क्यूंकि व्यवस्था होर नबिया री सिक्षा ये ई l
\p
\v 13 संगड़े पैंडे ले हुई किन्हें तुस्से अंदर जाऊआ, क्यूंकि चौड़ा आ से फाटक होर असान आ से पैंडा जो बरबादी री वखा जो लई जाहां; होर बौहत एहड़े ऐ जो तेता ले हुई किन्हें अंदर जाहें l
\v 14 क्यूंकि संगड़ा आ से फाटक होर संगड़ा आ से पैंडा जो जिंदगी री तरफ लई जाहां, होर थोहड़े ई ऐ जो तेता जो पाई लैंहां ऐं l
\s जेहड़ा डाळ तेहड़ा फल
\p
\v 15 झूठे नबिया ले सावधान रहुआ, जो भेडा री भेषा मन्झ तुस्सा वाले आहूँआंं ऐं; पर अन्दरा ले स्यों फाड़नेवाळे भेड़िये ऐ l
\v 16 तिन्हा रे फला ले तुस्सा स्यों पछ्याणी लैणे क्या झाड़िया ले अंगूर, या कांडे ले अंजीर तोड़े जाहें?
\v 17 एथी तक कि हरेक डाळ खरा फल ल्याहूंआं होर बेकार डाळ गंन्दा फल ल्याहूंआं l
\v 18 खरा डाळ गंन्दा फल नी ल्याई सक्दा, होर ना बेकार डाळ खरा फल ल्याई सक्दा l
\v 19 जो-जो डाळ खरा फल नी ल्याऊन्दा, तेस जो काट्या होर आगा मंझा पाई दितेया जाहां l
\v 20 इधी कठे तिन्हा रे फला ले तुस्सा स्यों पछ्याणी लैणे l
\v 21 जो मेरे किन्हें, हे प्रभु, हे प्रभु बोल्हा, तिन्हा मंझा ले हर एकीया स्वर्गा रे राजा रे अंदर नी जाणा, पर सिर्फ तेस ई जो मेरी इच्छा पर चल्हा l
\v 22 तेस ध्याड़े बौहत लोका मेरे किन्हें बोलणा; हे प्रभु, हे प्रभु, क्या आस्से तेरे नांऊआंं ले भविष्यवाणी नी किती, होर तेरे नांऊआंं ले दुष्टात्मा नी काढ़ी, होर तेरे नांऊआंं ले बौहत बडे काम नी किते?
\v 23 तेबे मां तिन्हा किन्हें खुल्ही किन्हें बोली देणा कि हांऊ तुस्सा जो नी जाणदा, हे गन्दे काम करणेवाळेयो; मेरे वाले ले चली जाऊआ l
\s घर बनाणे वाळे दो माहणुं: एक बुद्धिमान होर दूजा मुर्ख
\p
\v 24 इधी कठे जो कोई मेरी ये गल्ला सुणी किन्हें तिन्हा जो मन्हांं, तेस बुद्धिमान माहणुं साहीं बणना जिने जे आपणा घर चटाना पर बणाया l
\v 25 होर बरखा हुई होर बाढ़ आई; होर आंधी चली; होर तेस घरा पर टक्कर लगी; पर से नी पया, क्यूंकि तेस री नींव चटाना पर पाई गईरी थी l
\v 26 पर जो कोई मेरी ये गल्ला सुणहांं होर तिन्हा पर नी चल्दा तेस, तेस वेवकूफ माहणुं साहीं बणना जिने जे आपणा घर रेता प्र्याहले बणाया l
\v 27 होर बरखा हुई, होर बाढ़ आई; होर आन्धी चली; होर तेस घरा किन्हें टक्कराई होर से पई किन्हें सत्यानास हुई गया l
\p
\v 28 जेबे यीसू ये गल्ला बोली चुक्या, ता ऐहड़ा हुआ कि भीड़ तेसरे उपदेस सुणी किन्हें हरान हुई गई l
\v 29 क्यूंकि से तिन्हा रे सास्त्री साहीं नी पर अधिकारी साहीं उपदेस देहां था l
\c 8
\s कोढ़ी री चंगाई
\p
\v 1 जेबे से तेस पहाड़ा ले उतरेया, ता एक बड़ी भारी भीड़ तेसरे पीछे हुई गई l
\v 2 होर देखा, एक कोढ़ीये तेस वाले आई किन्हें तेस जो नमस्ते किती होर बोल्या; कि हे प्रभु अगर तू चाहे, ता तू मुंजो ठीक/सुद्ध करी सक्हा l
\p
\v 3 यीसूए हाथ अगे करी किन्हें से छुही लया, होर बोल्या, हांऊ चाहां; कि तू सुद्ध हुई जा होर से तिहां ईं कोढ़हा ले सुद्ध हुई गया l
\v 4 यीसूए तेस किन्हें बोल्या; देख, केसी किन्हें देख्या बोल्दा पर जाई किन्हें आपणे आपा जो याजका जो दस होर जो चढ़ावा मूसे तय कितिरा से चढ़ा, ताकि तिन्हा रे कठे गुआही हो l
\s एक सूबेदारा रा विस्वास
\p
\v 5 होर जेबे से कफरनहुमा मन्झ आया ता एक सूबेदारे तेस वाले आई किन्हें तेस ले प्रार्थना किती l
\v 6 कि हे प्रभु, मेरा दास घरा मन्झ लकवे री वजहा ले बड़ा भारी दुःखी होर पीड़ा रा मारीरा आ l
\p
\v 7 तिने तेस किन्हें बोल्या; मां आई किन्हें से ठीक करी देणा l
\p
\v 8 सुबेदारे जबाब दितेया; कि हे प्रभु हांऊ एस लायक नी हाया; कि तू आस्सा रे घरा आये, पर सिर्फ आपणे मुंहा ले बोली दे ता मेरे सेवका ठीक हुई जाणा l
\v 9 क्यूंकि हांऊ भी एक दूजे रे अधीन रैहणे वाळा माहणुंआं; होर स्पाही मेरे हाथा मन्झ ऐ, होर जेबे हांऊ एकी किन्हें बोल्हा, जा, ता से चली जाहां; होर दूजे जो बोल्हा कि आऊ, ता से आहूँआंं; होर आपणे सेवादारा जो बोल्हा, कि ये कर, होर से एता जो करहा l
\p
\v 10 ये सुणी किन्हें यीसू जो हरानी हुई, होर जो तेसरे पीछे आऊन्दे लगीरे थे, तिने तिन्हा किन्हें बोल्या; हांऊ तुध किन्हें सच बोल्हा, एथी तक कि मैं इस्राएला मन्झ भी एहड़ा विस्वास नी देख्या l
\v 11 होर हांऊ तुस्सा किन्हें बोल्हा, कि पूर्व होर पस्चिमा ले कई लोका आई किन्हें अब्राहम होर इसहाक होर याकूबा साउगी स्वर्गा रे राजा मन्झ बैठणा l
\v 12 पर राज्या री सन्तान बाहर न्ह्यारे मन्झ पाई दिते जाणी: तेथी तिन्हा रोणा पीटणा होर दांद किर्ड़णें l
\v 13 होर यीसूए सूबेदारा किन्हें बोल्या, जा; जेहड़ा तेरा विस्वास आ, तेहड़ा ई तेरे कठे हुई जाए; होर तेसरा सेवादार तेस ई टैम ठीक हुई गया l
\s कई ब्मारा जो चंगाई मिलणा
\p
\v 14 होर जेबे यीसू पतरसा रे घरा आया तेबे तिने तेसरी सास बुखारा मंझ पईरी देखी l
\v 15 तिने तेस्सा रा हाथ छुहेआ होर तेस्सा रा बुखार उतरी गया; होर से उठी किन्हें तेसरी सेउआ करदी लगी l
\v 16 जेबे सांझ हुई तेबे तिन्हें कई दुष्टात्मा रे स्ताए बौहत सारे लोक तेस वाले ल्यांदे होर तिने स्यों आपणे वचना रे ज्रीए काढ़ी दिती, होर सभ बमार ठीक करी दिते l
\v 17 ताकि जो वचन यसायाह नबिया रे ज्रीए बोल्या गईरा था से पूरा हो: कि तिने आपणे आप आस्सा री कम्जोरीया लई ली होर आस्सा री ब्मारिया  उठाई दिती l
\s यीसू रा चेला बणने री कीमत
\p
\v 18 होर जेबे यीसूए आपणे चंहु पासे एक बडी भारी भीड़ देखी ता तिने झीला पार जाणे रा हुक्म दितेया l
\p
\v 19 तेबे एक सास्त्रीये तेस वाले आई किन्हें बोल्या, हे गुरु, जेथी केथी तुध जाणा, मां तेरे पीछे आऊणा l
\p
\v 20 यीसूए तेस किन्हें बोल्या, लोमड़ीया रे डुआर होर सर्गा रे चिड़ूआ रे कोह्ल हुहां ऐं; पर माहणुं रे पुत्रा रे कठे मूंड रखणे री भी जगहा नी हाई l
\p
\v 21 एकी होरी चेले तेस किन्हें बोल्या, हे प्रभु, मुंजो पैहले जाणे दे, कि हांऊ आपणे बापू जो दबाई आंऊ l
\p
\v 22 यीसू ये तेस किन्हें बोल्या, तू मेरे पीछे आई जा; होर मुर्देया जो आपणे मुर्दे दबाणे दे l
\s तूफ़ान सांत करणा
\p
\v 23 जेबे से किस्ती पर चढ़ी गया, ता तेसरे चेले तेसरे पीछे चली गये l
\v 24 होर देखा, झीला मन्झ एक एहड़ा बड़ा तूफान आया कि किस्ती लैहरा किन्हें ढख्दी लगी; होर से निंद्रा मन्झ था l
\v 25 तेबे तिन्हें चेले तेस वाले आई किन्हें से जगाया, होर बोल्या, हे प्रभु, आस्सा जो बचा, आस्से मरणे वाळे ऐ l
\p
\v 26 तिने तिन्हा किन्हें बोल्या; हे कम विस्वास रखणे वाळे लोको, तुस्से किधियो डरहा ऐ? तेबे तिने उठी किन्हें तूफान होर पाणी झिड़क्या, होर तेथी सभ कुछ सांत हुई गया l
\p
\v 27 होर लोक हरान हुई किन्हें बोल्दे लगे रे कि ये केहड़ा माहणुंआं, कि आन्धी होर पाणी भी तेसरा हुक्म मन्हांं ऐं l
\s दुष्ट आत्मा री वजहा ले स्ताए गईरे माहणुंआं री चंगाई
\p
\v 28 होर जेबे से तेस पार गदरेनियां रे देसा मंझ पूजी गया, ता दो माहणुं जिन्हा मन्झ जे दुष्टात्मा थी कब्रा ले निकळदे हुए तेस जो मिले, जो इतने प्रचण्ड थे, कि कोई भी तेस पैंडे ले हुई किन्हें नी जाई सक्दा था l
\v 29 होर देखा, स्यों चिल्लाई किन्हें बोल्दे लगे; हे परमेसरा रे पुत्र, आस्सा जो तेरे किन्हें क्या काम आ? क्या तू आस्सा जो टैमा ले पैहले दुःख देणे रे कठे एथी आईरा?
\v 30 होर तिन्हा ले थोहड़ी दूर एक सुअरा रा झुंड चरया करहा था l
\v 31 दुष्टात्मे तेस किन्हें ये बोली किन्हें अरज किती, जे अगर तू आस्सा जो काढ़णा चाहां, ता तू आस्सा जो सुरा रे झूंडा मन्झ भेजी दे l
\p
\v 32 तिने तेस किन्हें बोल्या, जाऊआ होर स्यों निकळी किन्हें सुअरा रे अन्दर चली गई, होर देखा, पूरा झुण्ड झप्पटी किन्हें द्रयाऊआ मन्झ पई गया होर डूबी किन्हें मरी गया l
\v 33 तिन्हा रे चरवाहे भगी गए होर नगरा मन्झ जाई किन्हें तिन्हें ये सारी गल्ला होर जिन्हा मन्झ जे दुष्टात्मा थी तिन्हा रा सारा हाल सुणाया l
\v 34 होर देखा, सारे नगरा रे लोक निकळी किन्हें यीसू किन्हें मिल्दे आये होर तेस जो देखी किन्हें तिन्हें अरज किती, कि आस्सा रे ईलाके ले बाहार चली जा l
\c 9
\s लकवे रे रोगी री चंगाई
\p
\v 1 से किस्ती पर बैठी किन्हें पार चली गया; होर से आपणे नगरा जो आई गया l
\v 2 होर देखा, कुछ लोके एक लकवे रा मरीज मांजे प्र्याहले रखी किन्हें तेस वाले ल्यांदेआ; यीसूए तिन्हारा विस्वास देखी किन्हें लकवे रे मरीजा किन्हें बोल्या; हे ''मेरे बच्चे, हिम्मत रख तेरे पाप माफ़ हुई गये''
\p
\v 3 होर देखा, कई सास्त्रिये सोच्या, कि ये ता परमेसरा री बेज्जती करेया करहा l
\v 4 यीसूए तिन्हा री मना री गल्ला जाणी किन्हें बोल्या, कि तुस्से लोक आपणे-आपणे मना मन्झ बुरा विचार किधियो करेया करहा ऐ?
\v 5 क्यूंकि असान क्या आ, ये बोलणा, कि तेरे पाप माफ हुई गए; या ये बोलणा कि उठ होर चल्दा फिरदा लगी जा l
\v 6 पर इधी कठे कि तू जाणी ले कि माहणुं रे पुत्रा जो धरती पर पाप माफ करणे रा हक मिलिरा l ''तेबे तिने तेस लकवे रे रोगी किन्हें बोल्या, ''उठ आपणा मांजा चक, होर आपणे घरा जो चली जा l”
\p
\v 7 से उठी किन्हें आपणे घरा जो चली गया l
\v 8 लोक ये देखी किन्हें डरी गये होर परमेसरा री महिमा करदे लगे, कुने माहणुंऐं एस जो एहड़ा हक दितिरा l
\s मत्ती रा बुलाया जाणा
\p
\v 9 तेथी ले अगे बढ़ी किन्हें यीसूए मत्ती नांऊआंं रे एक माहणुं जो, चुंगी री चौकी पर बैठीरे देख्या, होर तिने तेस किन्हें बोल्या, मेरे पीछे आऊ l से उठी किन्हें तेसरे पीछे चली पया l
\v 10 फेरी एहड़ा हुआ जेबे से घरा मन्झ खाणा खांदे बैठिरा था, ता देखा बौहत चुंगी लैणे वाळे होर पापी आई किन्हें यीसू होर तेसरे चेले साउगी खाणा खांदे लगे l
\v 11 ये देखी किन्हें फरीसिये तेसरे चेले किन्हें बोल्या; तुस्सा रा गुरू चुंगी लैणेवाळे होर पापिया साऊगी किधियो खाहां?
\p
\v 12 तिने ये सुणी किन्हें तिन्हा किन्हें बोल्या, बैदा री जरूरत भले चंगे जो नी हुन्दी पर तिन्हा जो हुहां ईं स्यों जे बमार ऐ l
\v 13 इधी कठे तुस्से जाई किन्हें एता रा मतलब सीखी लऊआ, कि हांऊ बलिदान नी पर दया चाहां; क्यूंकि हांऊ धर्मिया जो नी पर पापिया जो साददे आईरा l
\s उपवासा रा सुआल
\p
\v 14 तेबे यहुन्ना रे चेले तेस वाले आई किन्हें बोल्या; क्या वजहा ई कि आस्से होर फरीसी उपवास करहा ऐ, पर तेरे चेले उपवास नी करदे?
\p
\v 15 यीसूए तिन्हा किन्हें बोल्या; क्या बराती, जेबे तक लाड़ा तिन्हा साउगी आ दुःखी हुई सक्हा ऐ? पर स्यों ध्याड़े आऊणे जेबे लाड़ा तिन्हा ले दूर कितेया जाणा, तेस टैम तिन्हा उपवास करणा l
\v 16 नंऊऐं कपड़े री टाहली पूराणे कपड़े पर कोई नी ल्गान्दा क्यूंकि से टाहली तेस कपड़े मंझा ले कुछ ना कुछ खिन्जी लैंहां ईं होर से होर ज्यादा फटी जाहां l
\v 17 होर नंऊआं दाखरस पुराणी मस्का मन्झ नी भरदे; क्यूंकि एहड़ा करणे ले मस्का फटी जाहीं; होर दाखरस खिंडही जाहां होर मस्का टूटी जाहां ईं, पर नंऊआं दाखरस नौंई मस्का मन्झ भरहा ऐ होर स्यों दुहें बची रहीं l
\s मरीरी म्हठी होर ब्मार ज्नाने
\p
\v 18 से तिन्हा किन्हें यूँआं गल्ला करेया ई करहा था, कि देखा, एक मुखिए आई किन्हें तेस जो प्रणाम कितेया होर बोल्या, मेरी म्हठी एभे-एभे मरी; पर तुस्से चली किन्हें आपणा हाथ तेस्सा पर रखा, ता तेस्सा जिउंदी हुई जाणा l
\p
\v 19 यीसू उठी किन्हें आपणे चेले साउगी तेसरे पीछे चली पया l
\v 20 होर देखा, एक ज्नाने जेस्सा जो जे बारा साला ले खून बैहणे री बमारी थी, तेस्से तेसरे पीछे आई किन्हें तेसरे कपड़े छुही लये l
\v 21 से आपणी मना मन्झ बोल्हा ई थी कि अगर हांऊ सिर्फ तेसरे कपड़े जो छुही लैहन्घी ता मां ठीक हुई जाणा l
\p
\v 22 यीसूए मुड़ी किन्हें तेस्सा जो देखी किन्हें बोल्या; म्हठीए हिम्मत रख; तेरे विस्वासे तू ठीक करी दिती l होर से ज्नाने तेस ई टैम ठीक हुई गई l
\p
\v 23 जेबे यीसू तेस मुखिए रे घरा पूज्या ता तिने बौंसरी बजाणे वाळे होर हाला पाणे वाळी भीड़ देखी l
\v 24 तेबे तिने तिन्हा किन्हें बोल्या, हटी जाऊआ, म्हठी नी मरीरी; पर सुत्तिरी; ये सुणी किन्हें स्यों हास्दे लगे l
\v 25 पर जेबे भीड़ बाहर निखळी गई, ता तिने अन्दर जाई किन्हें म्हठी रा हाथ पकड़ेया, होर से जिउंदी हुई गई l
\v 26 ये गल सारे देसा मन्झ फैल्ही गई l
\s को काणे माहणुंआं जो दृष्टिदान
\p
\v 27 जेबे यीसू तेथी ले अगे बढ़ेया, ता दो काणे तेसरे पीछे ये बोल्दे हुए चले, कि हे दाऊदा री सन्तान, आस्सा पर दया कर l
\v 28 जेबे से घरा पूजी गया, ता स्यों काणे तेस वाले आये; होर यीसूए तिन्हा किन्हें बोल्या क्या तुस्सा जो विस्वास आ, कि हांऊ ये करी सक्हा? तिन्हें तेस किन्हें बोल्या; हां प्रभु l
\v 29 तेबे तिने तिन्हारी हाखिया छुही किन्हें बोल्या, तुस्सा रा विस्वासा रे मुताबक तुस्सा रे कठे हुई जाए l
\v 30 होर तिन्हा री हाखिया खुल्ही गई होर यीसूए तिन्हा जो खबरदार करी किन्हें बोल्या; खबरदार, केसी जे एस गल्ला रे बारे मन्झ पता नी चले l
\v 31 पर तिन्हें निकळी किन्हें सारे देसा मन्झ तेसरा नांऊ फैल्हाई दितेया l
\s एक गूंगे री चंगाई
\p
\v 32 जेबे स्यों बाहर जाया करहा ऐ थे, ता देखा, लोक एक गूंगे जो जेस मन्झ जे दुष्टात्मा थी तेस वाले लई आए l
\v 33 होर जेबे दुष्टात्मा काढ़ी दिती गई, ता गूंगा बोल्दा लगी गया; होर भीड़ हरान हुई किन्हें बोल्दी लगी कि इस्राएला मन्झ कधी एहड़ा नी देख्या गया l
\v 34 पर फरीसिये बोल्या, ये ता दुष्टात्मा रे मुखिआ रे ज्रीए दुष्टात्मा जो काढ़ा l
\s मजदूर थोड़े ऐ
\p
\v 35 होर यीसू सारे नगरा होर गांऊआंं मन्झ फिरदा रैहया होर तिन्हा री बैठका मन्झ उपदेस करदा, होर राज्या रा सुसमाचार प्रचार करदा, होर कई किस्मा री ब्मारी होर कम्जोरी जो दूर करदा रैहया l
\v 36 जेबे तिने भीड़ देखी ता तेबे तेस जो लोका पर तरस आया, क्यूंकि स्यों तिन्हा भेडा साहीं थे जिन्हा रा जे कोई रखवाळा नी हो, स्यों दुःखी होर भटकीरे थे l
\v 37 तेबे तिने आपणे चेल्या किन्हें बोल्या, पक्किरी डोहरिया ता बौहत ई पर काम करणे वाळे मजदूर थोहड़े ऐ l
\v 38 इधी कठे डोहरिया रे माल्का ले बिनती करा कि स्यों फसल कटाई रे कठे मजदूर भेजी दे l
\c 10
\s यीसू रे बारा चेले
\p
\v 1 तेबे यीसुए आपणे बारा चेले आपु वाले सादे, होर तिने तिन्हा जो बुरी आत्मा काढ़णे रा हक दितेया, ताकि स्यों तिन्हा जो काढ़े होर हर किस्मा री ब्मारिया होर कम्जोरिया जो ठीक करे l
\v 2 होर बारा प्रेरिता रे नांऊ एहड़े ऐ; पैहला समौन, जेस जो जे पतरस भी बोल्हा ऐ, होर तेसरा भाई अन्द्रियास; जब्दी रा म्हठा याकूब, होर तेसरा भाई यहुन्ना;
\v 3 फिलिप्पुस होर बर-तुल्मै थोमा होर चुंगी लैणे वाळा मत्ती, हल्फई रा म्हठा याकूब होर तद्दै l
\v 4 समौन कनानी, होर यहूदा इस्करियोति, जिने जे से पकड़वाई भी दितेया l
\s बारा प्रेरिता री सेऊआ
\p
\v 5 इन्हा बारा प्रेरिता जो यीसूए ये हुक्म देई किन्हें भेज्या कि अन्यजातिया री तरफ देख्या जांदे, होर ना सामरिया रे केसी भी नगरा रे अंदर देख्या जांदे l
\v 6 पर इस्राएला रे घराने री गुआही री भेडा वाले चली जाया l
\v 7 होर जांदे-जांदे एहड़ा प्रचार करा कि स्वर्गा रा राज नेडे आई गईरा l
\v 8 रोगिया जो ठीक करा; मुर्देया जो जिउंदा करा; कोढ़ीया जो सुद्ध करा: दुष्टात्मा काढ़ा; तुस्सा जो मुफ्त मिलिरा, तुस्से भी मुफ्त देया l
\v 9 आपणे बटुए मन्झ ना ता सोना, ना चाँदी, होर ना त्राम्बा* रखणा l
\v 10 रस्ते रे कठे ना ता झोळा रखा, ना दो कुरते, ना बूट ना डंडा, मजदूरा जो आपणा खाणा मिलणा चहिए l
\v 11 जेस केसी नगरा या गांऊआंं मन्झ तुस्से जान्घे ता पता करा कि तेथी कुण इज्जतदार माहणुंआं? होर जेबे तक तेथी ले नी जाओ, तेसरे घरा ई रैहया l
\v 12 होर घरा अंदर जांदे हुए तेस जो आसीष देया l
\v 13 अगर तेस घरा रे लोक लायक हुन्घे ता तुस्सा री सांति घरा पर बणी रैहणी पर अगर स्यों एस लायक नी हो ता तुस्सा री सांति तुस्सा वाले वाप्स पूजी जाणी l
\v 14 होर जो कोई तुस्सा जो नी मन्ने, होर तुस्सा री गल्ला नी सुणें ता तेस घरा या तेस नगरा ले निकळदे हुए आपणे पैरा री धूल झाड़ी देया l
\v 15 हांऊ तुस्सा किन्हें सच बोल्हा, कि न्याय रे ध्याड़े तेस नगरा री हालत सदोम होर अमोरा रे देसा री हालता ले ज्यादा सैहणे लायक हूणीं l
\s आऊणे वाळा संकट
\p
\v 16 देखा, हांऊ तुस्सा जो भेडा साहीं भेड़िया रे बीचा मन्झ भेज्हा, सांपा साहीं बुदिमान होर कबूतरा साहीं भोळे बणा l
\v 17 पर तिन्हा लोका ले सावधान रैहया, क्यूंकि तिन्हा तुस्से माहसभा मन्झ लई जाणे, होर आपणी पंचायता मन्झ तुस्सा जो कोड़े मारणे l
\v 18 तुस्से मेरे कठे हाक्मा होर राजा रे साम्हणें तिन्हा पर, होर अन्यजातिया पर गवाह हूणे कठे पौहुन्चाये जाणे l
\v 19 जेबे स्यों तुस्सा जो पकड़वाये ता ये फिकर मत करदे, कि आस्सा किहां होर क्या बोलणा: क्यूंकि जो कुछ तुस्सा जो बोलणा हुन्घ्हा, से तेस ई टैम तुस्सा जो दसी दितेया जाणा l
\v 20 क्यूंकि बोलणेवाळे तुस्से नी ऐ पर तुस्सा रे पिता री आत्मा तुस्सा मन्झ हुई किन्हें बोल्हा ई l
\p
\v 21 भाईया, भाई होर बाबा बच्चे, मारणे रे कठे सौंपी देणे, होर बाल बच्चेया माऊ बाबा रे विरोधा मन्झ उठी किन्हें स्यों मरवाई देणे l
\v 22 मेरे नांऊआंं री वजहा ले सभ लोका तुस्सा किन्हें बैर रखणा, पर जो आखरी तक सब्र रखघा तेसरा ई उद्धार हूणां l
\v 23 जेबे स्यों तुस्सा जो एक नगरा मन्झ स्ताए, ता दूजे नगरा जो भगी जाया l हांऊ तुस्सा किन्हें सच बोल्हा, तुस्सा इस्राएला रे सारे नगरा मन्झ घूमणा पूरा नी करी पाणा कि माहणुं रे पुत्रा आई जाणा l
\p
\v 24 चेला आपणे गुरु ले बड़ा नी हुंदा; होर ना दास आपणे स्वामी ले l
\v 25 चेले रा गुरु रे, होर दासा रे स्वामी रे बराबर हूणां ई बौहत आ; जेबे तिन्हें घरा रे स्वामी जो सैतान बोल्या ता तेसरे घरवाळेया जो क्या कुछ नी बोलणा?
\s केस ले डरणा चहिए
\p
\v 26 इधी कठे तिन्हा ले मत डरणा, क्यूंकि कुछ ढखिरा नी आ; जो खोल्या नी जाणा; होर ना कुछ छिपीरा, जेसरा पता नी लगणा l
\v 27 जो हांऊ तुस्सा किन्हें न्ह्यारे मन्झ बोल्हा, तुस्से तेता जो प्रयासे मन्झ बोला; होर जो तुस्से कानो कान सुणहांं ऐं, तेता जो छता प्रयाह्ले ले प्रचार करा l
\v 28 जो सरीरा जो मारहा ऐ, पर आत्मा जो नी मारी सक्दे, तिन्हा ले मत डरदे; पर तेस ले डरा, जो आत्मा होर सरीर दुंहींं जो नरका मन्झ नास करी सक्हा l
\p
\v 29 क्या एक पैसे मन्झ दो चिड़िया नी बिक्दी? तेबे भी तुस्सा रे पिता री इच्छा रे बगैर तिन्हा मंझा ले एक भी ज्मीना पर नी पई सक्दी l
\v 30 तुस्सा रे मूंडा रे बाळ भी सारे गिणीरे l
\v 31 इधी कठे, डरा नी; तुस्से बौहत चिड़िया ले बढ़ी किन्हें ऐ l
\s यीसू जो मनणा या नी मनणा
\p
\v 32 जो कोई माहणुं रे साम्हणें मुंजो मन्नी लैहन्घा से मां भी आपणे स्वर्गीय पिता रे साम्हणें मन्नी लैणा l
\v 33 पर जो कोई माहणुं रे साम्हणें मेरा इनकार करघा ता मां भी आपणे स्वर्गीया पिता रे साम्हणें तेसरा इनकार करणा l
\s यीसू रे आगमना रा नतीजा
\p
\v 34 ये नी समझा, कि हांऊ धरती पर मिलाप कराणे रे कठे आईरा; हांऊ मिलाप कराणे रे कठे नी; पर तलवार चलाणे रे कठे आईरा l
\v 35 हांऊ ता आईरा; कि माहणुं जो तेसरे बाबा ले, होर म्हठी जो तेस्सा री माऊआ ले, होर न्हुसा*जो तेस्सा री सासा ले लग करी दूं l
\v 36 माहणुं रे दुस्मण तेसरे घरा रे ई लोक हुणे l
\v 37 जो माऊ या बाबा जो मेरे ले ज्यादा प्यारा जाणहांं, से मेरे लायक नी आ होर जो म्हठे या म्हठी जो मेरे ले ज्यादा प्यारा जाणहांं, से मेरे लायक नी हाया l
\v 38 होर जो आपणा क्रूस लई किन्हें मेरे पीछे नी चले से मेरे लायक नी आ l
\v 39 जो आपणा प्राण बचाहां, से तेस गुआई देणा; होर जो मेरी वजहा ले आपणा प्राण गुआहां; से तेस जो मिलणा l
\s प्रतिफल
\p
\v 40 जो तुस्सा जो ग्रहण करहा, से मुंजो ग्रहण करहा; होर जो मुंजो ग्रहण करहा, से मेरे भेजणे वाळे जो ग्रहण करहा l
\v 41 जो नबिया जो नबी जाणी किन्हें ग्रहण करे, तेस नबी रा फल पाणा; होर जो धर्मी जाणी किन्हें धर्मी जो ग्रहण करे, तेस धर्मी रा फल पाणा l
\v 42 जो कोई इन्हा छोटेया मंझा ले एकी जो मेरा चेला जाणी किन्हें सिर्फ एक कटोरा ठंडा पाणी पियाए, हांऊ तुस्सा किन्हें सच बोल्हा; तेस केसी भी तरीके ले आपणा फल नी गुआणा l
\c 11
\s यीसू होर यहून्ना बपतिस्मा देणेवाळा
\p
\v 1 जेबे यीसू आपणे बारा चेले जो हुक्म देई चुक्या, ता से तिन्हा रे नगरा मन्झ उपदेस होर प्रचार करणे रे कठे तेथी ले चली गया l
\v 2 यहुन्ने जेहला मन्झ मसीहा रे कामा रा सुसमाचार सुणी किन्हें आपणे चेले जो तेस ले ये पूछणे रे कठे भेज्या l
\v 3 कि क्या आऊणेवाळा तू ई आ: या आस्से केसी होरी जो न्ह्याळिए?
\p
\v 4 यीसूए जबाब दितेया, कि जो कुछ तुस्से सुणहांं ऐं होर देख्हा ऐ, से सभ जाई किन्हें यहुन्ने किन्हें बोली देआ l
\v 5 कि काणे देख्हा ऐ होर लंगडें चल्हा फिरहा ऐ; कोढ़ी सुद्ध किते जाहें होर टौणें सुणहांं ऐं, मुर्देया जो जिउंदा कितेया जाहां; होर गरीबा जो सुसमाचार सुणाया जाहां l
\v 6 होर भागा वाळे ऐ स्यों, जो मेरी वजहा ले ठोकर नी खाये l
\p
\v 7 जेबे स्यों तेथी ले चली गये, ता यीसू यहुन्ना रे बारे मन्झ लोका किन्हें बोल्दा लग्या; तुस्से जंगल्ला मन्झ क्या देख्दे गईरे थे? क्या हवा किन्हें हिल्दे लगीरे सरकंडे जो l
\v 8 फेरी तुस्से क्या देख्दे गईरे थे? देखा, जो नरम कपड़े पैन्हां ऐं, स्यों राजभवना मन्झ रैंहयांं ऐं l
\v 9 ता फेरी किधियो गईरे थे? क्या केसी नबी जो देखणे रे कठे? हां; हांऊ तुस्सा किन्हें बोल्हा, कि एक नबी ले भी बडे जो l
\v 10 ये से ई आ, जेसरे बारे मन्झ लिखिरा, कि देख, हांऊ आपणे दूता जो तेरे अगे भेज्हा, जेस तेरे अगे तेरे कठे पैंडा त्यार करणा l
\v 11 हांऊ तुस्सा किन्हें सच बोल्हा, कि जो जनानिया ले जम्मिरे; तिन्हा मंझा ले यहुन्ना बपतिस्मा देणेवाळे ले कोई बडा नी हुआ; पर जो स्वर्गा रे राजा मन्झ छोटे ले छोटा आ से तेस ले बडा आ l
\v 12 यहुन्ना बपतिस्मा देणेवाळे रे ध्याड़े ले एबे तक स्वर्ग रे राजा पर जोर हुन्दा रैहया, होर ताकतवर तेता जो जबरदस्ती करी किन्हें लई लैहां ऐं l
\v 13 यहुन्ना तक सारे नबी होर व्यवस्था भविष्यवाणी करदे रहे l
\v 14 होर चाहे तुस्से मना, एलिय्याह जो आऊणेवाळा था, से ये ई आ l
\v 15 जेसरे सुणने रे कान हो; से सुणी ले l
\v 16 हांऊ एस्सा पीढ़ी रे लोका री तुलना केस किन्हें करूं? स्यों तिन्हा बाल्का साहीं ऐं, जो बजारा मन्झ बैठी किन्हें एक दूजे किन्हें बोल्हा ऐ l
\v 17 कि आस्से तुस्सा रे कठे बौंसरी बजाई, और तुस्से नी नाचे; आस्से रोये होर तुस्से छाती नी पिटी l
\v 18 क्यूंकि यहुन्ना ना खान्दा आया होर ना पीन्दा, होर स्यों बोल्हा ऐ कि तेस मन्झ दुष्टात्मा ई l
\v 19 माहणुं रा पुत्र खांदा पीन्दा आया, होर स्यों बोल्हा ऐ कि देखा, पेटू* होर पियक्कड़ माहणुं, चुंगी लैणेवाळा होर पापिया रा दोस्त; पर बुद्धि आपणे कामा मन्झ सच्ची ठैहराई गईरी l
\s अविस्वासा पर हाय
\p
\v 20 तेबे से तिन्हा नगरा जो धिकारदा लग्या, जिन्हा मन्झ तिने भतेरे सामर्था रे काम कितरे थे; क्यूंकि तिन्हें आपणा मन नी फिराई रा था l
\v 21 हाय, खुराजीन; हाय, बैतसैदा; जो सामर्था रे काम तुस्सा मन्झ किते गए l अगर स्यों सुर होर सैदा मन्झ किते जांदे, ता स्यों टाट ढखी किन्हें, होर सुआही मन्झ बैठी किन्हें, स्यों केभ्के मन फिराई लैंदे l
\v 22 पर हांऊ तुस्सा किन्हें बोल्हा; कि न्याया रे ध्याड़े तुस्सा री दसा सूर होर सैदा री दसा ले ज्यादा सैहणे लायक हूणीं l
\v 23 हे कफरनहूम, क्या तू स्वर्गा तक ऊंचा कितेया जाणा? तू ता अधोलोका तक नीचे कितेया जाणा; जो सामर्था रे काम तुस्सा मन्झ किते गईरे, अगर सदोमा मन्झ किते जांदे, ता से आजा तक स्लामत बणी रैहन्दा
\v 24 पर हांऊ तुस्सा किन्हें बोल्हा; कि न्याया रे ध्याड़े तेरी दसा ले सदोमा रे देसा री दसा ज्यादा सैहणे लायक हूणीं l
\s बोझा किन्हें दभिरे लोका रे कठे विश्राम
\p
\v 25 तेस ई टैम यीसूए बोल्या, हे पिता, स्वर्गा होर धरती रे प्रभु; हांऊ तेरा धन्यवाद करहा; कि तुस्से यूँआं गल्ला ज्ञानीयां होर समझदारा ले ल्कोई किन्हें रखी, होर बाल्का पर जाहिर किती l
\v 26 हां; हे पिता, क्यूंकि तुस्सा जो ये ई खरा लग्या l
\v 27 मेरे पिते मुंजो सब कुछ दितीरा, होर कोई पुत्रा जो नी जाणदा, सिर्फ पिता; होर कोई पिता जो नी जाणदा, सिर्फ पुत्र होर से जेस पर पुत्र तेस जो जाहिर करणा चाहे l
\p
\v 28 हे सभ मैहनत करणे वाळेओ होर बोझा किन्हें दभीरे लोको, मेरे वाले आऊआ; मां तुस्सा जो अराम देणा l
\v 29 मेरा जुआ आपणे ऊपर चकी लऊआ; होर मेरे ले सिखा; क्यूंकि हांऊ नम्र होर मना मन्झ दीन आ; होर तुस्सा आपणे मना मन्झ अराम पाणा l
\v 30 क्यूंकि मेरा जुआ असान होर मेरा बोझ हल्का आ l
\c 12
\s सब्ता रा प्रभु
\p
\v 1 तेस टैम यीसू सब्ता रे ध्याड़े डोहरीया मंझा ले हुई किन्हें जाया करहा था, होर तेसरे चेले जो भूख लगी, इधी कठे स्यों बाला तोड़ी तोड़ी किन्हें खांदे लगे l
\v 2 फरीसिये ये देखी किन्हें तेस किन्हें बोल्या, देख तेरे चेले एहड़ा काम करेया करहा ऐ, जो सब्ता रे ध्याड़े करणा ठीक नी आ l
\p
\v 3 तिने तिन्हा किन्हें बोल्या; क्या तुस्से नी पढ़ेया, कि दाऊदे, जेबे से होर तेसरे दोस्त भूखे थे तिन्हें क्या कितेया?
\v 4 से परमेसरा रे घरा किधियो गया, होर चढ़ाई री रोटिया खाध्ही , तिन्हा जो खाणा ना ता तेसरे कठे होर ना तेसरे दोस्ता रे कठे, पर सिर्फ याज्का रे कठे ठीक था?
\v 5 या तुस्से व्यवस्था मन्झ नी पढ़ेया, कि याजक सब्ता रे ध्याड़े मन्द्रा मन्झ सब्ता रे ध्याड़े री विधि जो तोड़णे पर भी निर्दोष ठैहरा ऐ l
\v 6 पर हांऊ तुस्सा किन्हें सच बोल्हा, कि एथी से आ, जो मन्द्रा ले भी बड़ा आ l
\v 7 अगर तुस्से एता रा मतलब जाणदे कि हांऊ दया ले खुस आ, बलि ले नी, ता तुस्से निर्दोषा जो दोषी नी ठैहरांदे l
\v 8 माहणुं रा पुत्र ता सब्ता रे ध्याड़े रा भी प्रभु आ l
\s बेजान हाथा वाळे माहणुं जो चंगा करणा
\p
\v 9 तेथी ले चली किन्हें से तिन्हा री सभा रे घरा मन्झ आया l
\v 10 होर देखा, एक माहणुं था, जेस रा हाथ सुकिरा था; होर तिन्हें तेस पर दोष लगाणे रे कठे तेस ले पूछेया, कि क्या सब्ता रे ध्याड़े ठीक करणा सही आ?
\p
\v 11 तिने तिन्हा किन्हें बोल्या; तुस्सा मन्झ एहड़ा कुणहांं, जेस री जे एक भेड हो, होर से सब्ता रे ध्याड़े गढ़े पई मन्झ जाए, होर से तेस्सा जो पकड़ी किन्हें बाहर नी काढ़े?
\v 12 भला, माहणुं री कीमत भेडा ले कितनी बढ़ी किन्हें ई; इधी कठे सब्ता रे ध्याड़े भलाई करणा ठीक आ; तेबे तिने तेस माहणुं किन्हें बोल्या, आपणा हाथ अगे कर l
\v 13 तिने आपणा हाथ अगे कितेया, होर से हाथ दूजे हाथा साहीं खरा हुई गया l
\v 14 तेबे फरीसिये बाहर जाई किन्हें तेसरे व्रोधा मन्झ सलाह किती, कि तेस जो किहां खत्म करे l
\s परमेसरा रा चुणीरा दास
\p
\v 15 ये जाणी किन्हें यीसू तेथी ले चली गया; होर बौहत लोक तेसरे पीछे हुई गये; होर तिने सभ ठीक करी दिते l
\v 16 होर तिने स्यों खबरदार किते, कि स्यों तेस जो जाहिर नी करे l
\v 17 ताकि जो वचन यसायाह नबी रे ज्रीए बोल्या गईरा था, से पूरा हो l
\q1
\v 18 कि देखा, ये मेरा दास आ, जो मैं चुणिरा;
\q2 मेरा प्यारा, जेस ले मेरा मन खुस आ:
\q1 मां आपणा आत्मा तेस अंदर पाई देणा;
\q2 होर तेस अन्यजातिया जो न्याया रा समाचार देणा l
\q1
\v 19 तेस ना झगड़ा करणा, होर ना धूम मचाणी;
\q2 होर ना बजारा मन्झ केसिया तेसरी अवाज सुणनी l
\q1
\v 20 तेस कुच्ली रे सरकंडे नी तोड़णे;
\q2 होर धुँआ छाडदी हुई बत्ती नी बुझाणी,
\q1 जेबे तक न्याय प्रबल नी हुई जाए l
\q2
\v 21 होर अन्यजातिया तेसरे नांऊआंं पर आस रखणी l
\s यीसू होर बालज़बूल
\p
\v 22 तेबे लोके एक काणे होर टाटे जो जेस मन्झ जे दुष्टात्मा थी, तेस वाले ल्यान्देया; होर तिने से ठीक कितेया; होर से टाटा बोल्दा होर देख्दा लग्या l
\v 23 एता पर सभ लोक हरान हुई किन्हें बोल्दे लगे, क्या ये दाऊदा री सन्तान ई?
\v 24 पर फरीसिये ये सुणी किन्हें बोल्या, ये ता दुष्टात्मा रे मुखिया री सहायता रे बगैर दुष्टात्मा जो नी काढ़दा l
\p
\v 25 तिने तिन्हारे मना री गल्ला जाणी किन्हें तिन्हा किन्हें बोल्या; जेस केसी राजा मन्झ फूट पई जाहीं, से उजड़ी जाहां, होर जेस केसी नगरा या घराने मन्झ फूट पई जाहीं, तेस नी टिकणा l
\v 26 होर अगर सैतान ई सैताना जों काढ़े, ता से आपणा ही व्रोधी विरोधी हुई गया; फेरी तेसरा राज किहां बणी रही सक्हा l
\v 27 भला, अगर हांऊ सैताना री सहायता ले दुष्टात्मा जो काढ़ा, ता तुस्सा रे वंस केस री सहायता ले काढ़ा ऐ? इधी कठे तिन्हा ई तुस्सा रा न्याय करणा l
\v 28 पर अगर हांऊ परमेसरा री आत्मा री सहायता ले दुष्टात्मा जो काढ़ा, ता परमेसरा रा राज तुस्सा रे बीचा मन्झ आई पुजीरा l
\v 29 या किहां कोई माहणुं केसी ताकवर माहणुं रे घरा मन्झ घुसी किन्हें तेसरी चीजा लुटी सक्हा जेबे तक कि पैहले तेस ताक्तवरा जो नी बान्ही ले? होर तेबे तेस तेसरा घरा लुटी लैणा l
\p
\v 30 जो मेरे साउगी नी आ, से मेरे व्रोधा मन्झ आ; होर जो मेरे साउगी कठा नी करदा, से खिंडहा l
\v 31 इधी कठे हांऊ तुस्सा किन्हें बोल्हा; कि माहणुं रा सब किस्मा रा पाप होर बेज्जती माफ किती जाणी, पर आत्मा री बेज्जती माफ नी किती जाणी l
\v 32 जो कोई माहणुं रे पुत्रा रे व्रोधा मन्झ कोई गल बोल्ह्गा, तेसरा ये अपराध~ माफ कितेया जाणा, पर जो कोई पवित्र आत्मा रे व्रोधा मन्झ कुछ बोल्ह्गा, तेसरा अपराध~ ना ता एस लोका मन्झ होर ना परलोका मन्झ माफ कितेया जाणा l
\s डाळ होर तेसरा फळ
\p
\v 33 अगर डाळा जो खरा बोलो, ता तेसरे फला जो भी खरा बोला; या डाळा जो निकम्मा बोलो; ता तेसरे फला जो भी बुरा बोला; क्यूंकि डाळ फला ले ई पछ्याणा जाहां l
\v 34 हे सांपा रे बच्चेयो; तुस्से बुरे हुई किन्हें किहां खरी गल्ला बोली सक्हा ऐ? क्यूंकि जो मना मन्झ भहरी रा, से ई मुंहा पर आई जाहां l
\v 35 खरा, माहणुं मना रे खरे भण्डार ले खरी गल्ला काढ़ा; होर बुरा माहणुं बुरे भण्डार ले बुरी गल्ला काढ़ा l
\v 36 होर हांऊ तुस्सा किन्हें बोल्हा; कि जो-जो निकम्मी गल्ला माहणुं बोल्ह्गे, न्याय रे ध्याड़े तिन्हा हर एक गल्ला रा लेखा देणा l
\v 37 क्यूंकि तुध आपणी गल्ला री वजहा ले ई निर्दोष होर आपणी गल्ला री वजहा ले ई दोषी बणना l
\s स्वर्गीय चिन्हा री मांग
\p
\v 38 एता पर कितने सास्त्रिये होर फरीसिये तेस किन्हें बोल्या, हे गूरू, आस्से तुस्सा ले एक चिन्ह या चमत्कार देखणा चाहें l
\v 39 तिने तिन्हा जो जबाब दितेया, कि एस युगा रे बुरे होर व्यभिचारी लोक चिन्ह या चमत्कार तोप्हा ऐ; पर योना नबी रे चिन्हा जो छाडी किन्हें कोई होर चिन्ह तिन्हा जो नी दितेया जाणा l
\v 40 योना तीन रात होर तीन ध्याड़े मछी रे पेटा मन्झ रैहया, तिहां ईं माहणुं रे पुत्रा तीन रात होर तीन ध्याड़े धरती रे अंदर रैहणां l
\v 41 नीनवे रे लोका न्याय रे ध्याड़े एस्सा पीढ़ी रे लोका साउगी उठी किन्हें स्यों दोषी ठैहराणे, क्यूंकि तिन्हें योना रा प्रचार सुणी किन्हें, मन फिराया होर देखा, ऐथी से आ जो योना ले बडा आ l
\v 42 दक्षिणा री राणीया न्याय रे ध्याड़े एस्सा पीढ़ी रे लोका साउगी उठी किन्हें स्यों दोषी ठैहराणे, क्यूंकि से सुलेमाना रा ज्ञान सुणने रे कठे धरती री छोरा ले आई, होर देखा, एथी से आ जो सुलेमाना ले भी बडा आ l
\s अधूरे सुधारा री वजहा ले विप्पति 
\p
\v 43 जेबे बुरी आत्मा माहणुं मन्झा ले निकळी जाहीं, ता सुकी जगहा मन्झ अराम टोल्हा ई, होर पांदी नी l
\v 44 तेबे से बोल्हा ई, कि मां आपणे तेस घरा मन्झ जेथी ले हांऊ निकळी री थी, वाप्स चली जाणा, होर से आई किन्हें तेस जो खाली, झाड़ा- बुहारा होर सजा सजाया पाहीं l
\v 45 तेबे से जाई किन्हें आपणे ले होर बुरी सात आत्मा जो आपणे साउगी लई आहूँआंं ईं, होर से तेस अंदर आई किन्हें तेथी रैंहयांं ईं, होर तेस माहणुं री पिछली दसा पैहले ले भी बुरी हुई जाहीं; एस्सा पीढ़ी रे बुरे लोका री दसा भी एहड़ी ई हूणीं l
\s यीसू री माऊ होर भाई
\p
\v 46 जेबे से भीड़ा किन्हें गल्ला करदा ई लगीरा था, ता देखा, तेसरी माऊ होर भाई बाहर खड़ी रे थे, होर तेस किन्हें गलबात करणा चाहें थे l
\v 47 केसीए तेस किन्हें बोल्या; देख तेरी माऊ होर तेरे भाई बाहर खड़ी रे, होर तेरे किन्हें ले गलबात करणा चाहें l
\p
\v 48 ये सुणी किन्हें तिने तेस बोलणे वाळे जो जबाब दितेया; कुण ई मेरी माऊ?
\v 49 होर कुणहें मेरे भाई? होर तिने आपणे चेले वखा जो आपणे हाथ करी किन्हें बोल्या; देखा, मेरी माऊ होर मेरे भाई ता यूँआं ऐं l
\v 50 क्यूंकि जो कोई मेरे स्वर्गीय पिता री इच्छा पर चले, से ई मेरा भाई होर बैहण होर माऊ ई l
\c 13
\s बेजा बाहणे वाळे रा दृष्टान्त
\p
\v 1 तेस ई ध्याड़े यीसू घरा ले निकळी किन्हें झीला रे बाढ़े जाई किन्हें बैठी गया l
\v 2 होर तेस वाले इतनी भीड़ कठी हुई कि से किस्ती पर सवार हुई गया, होर सारी भीड़ बाढ़े खड़ी री रही l
\v 3 होर तिने तिन्हा किन्हें दृष्टान्ता मन्झ बौहत गल्ला बोली, कि देखा, एक बाहणे वाळा बेजा बाहणे रे कठे निकळेया l
\v 4 बाहन्दे टैम कुछ बीज पैंडे रे बाढ़े पये होर चिड़ूऐ आई किन्हें स्यों चुगी लये l
\v 5 कुछ गट्टे वाळी ज्मीना पर पये, जेथी तिन्हा जो भरपूर माटा नी मिल्या होर गैहराई मन्झ माटा नी मिलणे री वजहा ले स्यों जल्दी जम्मी गये l
\v 6 पर सूरज निकळदे ही स्यों भुहर्रडी गये, होर जड़ नी पकड़णे री वजहा ले स्यों सुकी गये l
\v 7 कुछ झाड़िया मन्झ पई गये, होर झाड़िये बढ़ी किन्हें स्यों दबाई दिते l
\v 8 पर कुछ बांकी ज्मीना पर पये, होर फल दिते, केसीए सौ गुणा, केसीए साठ गुणा, केसीए तीह गुणा l
\v 9 जेस रे कान हो से सुणी ले l
\s दृष्टान्ता रा मक्सद
\p
\v 10 होर चेले तेस वाले आई किन्हें तेस किन्हें बोल्या, तू तिन्हा किन्हें दृष्टान्ता मन्झ किधियो गल्ला करहा?
\v 11 तिने जबाब दितेया, कि तुस्सा जो स्वर्गा रे राजा रे भेदा री समझ दितरी, पर तिन्हा जो नी l
\v 12 क्यूंकि जेस वाले हाया, तेस जो दितेया जाणा; होर तेस वाले बौहत हुई जाणा; पर जेस वाले जे कुछ नी हाया, तेस ले से भी लई लैणा जो कुछ तेस वाले हाया,
\v 13 हांऊ तिन्हा किन्हें दृष्टान्ता मन्झ इधी कठे गल्ला करहा; क्यूंकि स्यों देख्दे हुये भी नी देख्दे; होर सुणदे हुये भी नी सुणदे; होर नी समझ्दे l
\v 14 होर तिन्हा रे बारे मन्झ यसायाहा री ये भविष्यवाणी पूरी हुहां ईं,
\q1 कि तुस्सा काना ले ता सुणना,
\q2 पर समझणा नी;
\q1 होर हाखिया ले ता देखणा,
\q2 पर तुस्सा जो नी सूझणा l
\q1
\v 15 क्यूंकि इन्हा लोका रा मन मोटा हुई गईरा,
\q2 होर स्यों काना ले ऊँचा सुणहांं ऐं,
\q2 होर तिन्हें आपणी हाखिया बन्द करी लईरी;
\q1 केथी एहड़ा नी हो कि स्यों हाखिया ले देखे;
\q2 होर काना ले सुणे,
\q2 होर मना ले समझे,
\q1 होर फिरी जाए;
\q2 होर हांऊ तिन्हा जो ठीक करी देऊं l
\p
\v 16 पर भागा वाळी ई तुस्सा री हाखिया, कि स्यों देख्हा ई; होर तुस्सा रे कान, कि स्यों सुणहांं ऐं l
\v 17 क्यूंकि हांऊ तुस्सा किन्हें सच बोल्हा, कि बौहत से नबी होर धर्मिए चाहेया कि स्यों गल्ला देखे जो गल्ला तुस्से देख्हा ऐ, पर नी देखी सके; होर स्यों गल्ला सुणें जो गल्ला तुस्से सुणहांं ऐं, पर नी सुणी सके l
\s बेजा बाहणे वाळे दृष्टान्ता री व्याख्या
\p
\v 18 एता रे कठे तुस्से बाहणे वाळे रा दृष्टान्त सुणा l
\v 19 जो कोई राज्या रा वचन सुणी किन्हें नी समझ्दा, तेसरे मना मन्झ जो कुछ बाहिरा था, तेता जो से दुष्ट सैतान आई किन्हें छुड़ाई लैंहां; ये सेई आ, जो पैंडे रे बाढ़े बाहिरा था l
\v 20 होर गट्टे वाळी ज्मीना रे स्यों ऐं, जेबे स्यों सुणहां ऐं, ता बचना जो खुसी किन्हें मन्हां ऐं,
\v 21 पर आपणे भीतर जड़ नी पकड़णने री वजहा ले स्यों थोहड़े ही ध्याड़े तक विस्वास रख्हा ऐ; होर स्तावा रे टैमा स्यों ठोकर खाहें l
\v 22 होर जो झाड़ीया मंझ बाहिरे थे, यूं स्यों ऐं जिन्हें जे बचन सुणेया, होर एस संसारा री चिन्ता, पैसे* रा धोखा वचना जो दबाई देहां, होर से फल नी ल्याउन्दा l
\v 23 पर बढ़िया ज्मीना रा से आ, जो बचना जो सुणी किन्हें समझ्हा, होर फल ल्याहुंआं, कोई सौ गुणा, कोई साठ गुणा, कोई तीह गुणा l
\s जंगली बेजा रा दृष्टांत
\p
\v 24 तिने तिन्हा जो एक होर दृष्टान्त दितेया कि स्वर्गा रा राज तेस माहणुं साहीं आं जिने आपणी डोहरीया मन्झ बढ़िया बेजा बाहया l
\v 25 पर जेबे लोक निंद्रा मन्झ थे ता तेसरा दुस्मन आई किन्हें कणका रे बेजे मन्झ जंगली बेजा बाही किन्हें चली गया l
\v 26 जेबे बेजे मंझा ले टुए फूटे होर बालें लगी, ता जंगली दाणे भी सुझ्हे l
\v 27 एता पर घर माल्का रे दासे आई किन्हें तेस किन्हें बोल्या, हे स्वामी, क्या तुस्से आपणी डोहरीया मन्झ बढ़िया बेजा नी बाहिरा था? फेरी जंगली दाणे रे डाळ तेता मन्झ केथी ले आये?
\p
\v 28 तिने तिन्हा किन्हें बोल्या, ये केसी दुस्मना रा काम आ l दासे तेस किन्हें बोल्या क्या तुस्सा री इच्छा ई, कि आस्से जाई किन्हें तिन्हा जो कठा करी ले?
\v 29 तिने बोल्या, एहड़ा नी आ; केते एहड़ा नी हो कि जंगली दाणे रे डाळ कठे करदे हुए तिन्हा साउगी कणक भी पठी जाए l
\v 30 कटाई तक दुंहींं जो साउगी-साउगी बढ़ने देआ, होर कटाई रे टैम मां कटाई करणे वाळे किन्हें बोलणा; पैहले जंगली दाणे रे डाळ कठे करी किन्हें फुकणे रे कठे तिन्हा रे भारे बान्ही लऊआ, होर कणका जो मेरे गोदामा मन्झ कठा करा l
\s राई रे बजे रा दृष्टांत
\p
\v 31 तिने तिन्हा जो एक होर दृष्टान्त दितेया; कि स्वर्गा रा राज राई रे एक दाणे साहीं आं, जेस जो केसी माहणुं ए लई किन्हें आपणी डोहरीया मन्झ बाही दितेया l
\v 32 से सभ बेजे ले छोटा ता हाया पर जेबे से बढ़ी जाहां तेबे से सभ सागपाता* ले बडा हुई जाहां, होर एहड़ा डाळ बणी जाहां, कि सर्गा रे चिड़ू आई किन्हें तेता रे पांगे पर बसेरा करहा ऐ l
\s ख्मीरा रा दृष्टान्त
\p
\v 33 तिने एक होर दृष्टान्त तिन्हा जो सुणाया; कि स्वर्गा रा राज खमीरा साहीं आं जेस जो केसी जनानीये लई किन्हें तीन पसेरी आटे मन्झ मिलाई दितेया होर हुंदे-हुंदे से सभ खमीरा हुई गया l
\s दृष्टांता रा इस्तेमाल
\p
\v 34 ये सब गल्ला यीसूए दृष्टान्ता मन्झ लोका किन्हें बोली, होर बगैर दृष्टान्त बोले से तिन्हा किन्हें कुछ नी बोल्दा था l
\v 35 ताकि जो वचन नबी रे ज्रीए बोल्या गईरा था, से पूरा हो,
\q1 कि मां दृष्टान्त बोलणे रे कठे आपणा मुंह खोलणा:
\q2 मां स्यों गल्ला जो संसारा री सुरुआता ले लुख्ही री रही स्यों जाहिर करणी l
\s जंगली बजे रे दृष्टांता री व्याख्या
\p
\v 36 तेबे से भीड़ा जो छाडी किन्हें घरा जो आया, होर तेसरे चेले तेस वाले आई किन्हें बोल्या, डोहरीया रे जगंली दाणे रा दृष्टान्त आस्सा जो समझाई दे l
\v 37 तिने तिन्हा जो जबाब दितेया, कि खरे बेजे रा बाहणे वाळा माहणुं रा पुत्र आ l
\v 38 डोहरीया संसार ई, खरा बेजा राज्या री सन्तान, होर जंगली बेजा दुष्टा री सन्तान ई l
\v 39 जिने बैरिये* जे स्यों बाहे से सैतान आ; कटाई संसारा रा अन्त आ: होर काटणे वाळे स्वर्गदूत ऐ l
\v 40 इधी कठे जिहां जंगली दाणे कठे किते जाहें होर फुकी दिते जाहें तिहां ई संसारा रे अन्ता मन्झ हूणां l
\v 41 माहणुं रा पुत्रा आपणे स्वर्गदूत भेजणे, होर तिन्हा तेसरे राजा मंझा ले सभ ठोकरा रे कारण होर कुकर्म करणेवाळे कठे करणे l
\v 42 होर स्यों आगी रे कुंडा मन्झ पाई देणे, तेथी रोणा होर दांत पिसणा हूणां l
\v 43 तेस टैम धर्मी माहणुंआं आपणे पिता रे राजा मन्झ सुरजा साहीं चमकणा; जेस रे कान हो से सुणी ले l
\s छिपिरे खजाने रा दृष्टान्त
\p
\v 44 फेरी, स्वर्गा रा राज केसी डोहरी मन्झ ल्कोई रे खजाने साहीं आं, जेस जो केसी माहणुंऐं पाई किन्हें ल्कोई दितेया, होर खुसी रे मारे जाई किन्हें होर आपणा सब कुछ बेची किन्हें से डोहरी खरीदी लई l
\s कीमती मोती रा दृष्टांत
\p
\v 45 फेरी स्वर्गा रा राज एक वपारी साहीं आं जो खरे मोतिया री टोळा मन्झ था l
\v 46 तेबे तेस जो एक कीमती मोती मिल्या ता तिने जाई किन्हें आपणा सब कुछ बेची दितेया, होर से मोती खरीदी लया l
\s जाला रा दृष्टांत
\p
\v 47 फेरी स्वर्गा रा राज तेस बडे जाला साहीं आं, जो समुद्रा मन्झ पाईरा था होर हर एक किस्मा री मछिया कठा करी किन्हें लई आया l
\v 48 होर जेबे से जाल भहरी गया, ता स्यों जाल खिन्जी किन्हें बाढ़े लई आये, होर तिन्हें बैठी किन्हें खरी-खरी मछिया ता भांडे मन्झ कठी किती, होर बेकार, बेकार सटी दिती l
\v 49 संसारा रे अंता मन्झ एहड़ा ही हूणां: स्वर्गदूता आई किन्हें दुष्ट धर्मिया ले लग करणे, होर स्यों आगी रे कुंडा मन्झ पाई देणे l
\v 50 तेथी रोणा होर दांत पिसणा हूणां l
\s पुराणी होर नौंईं सिक्षा री खासियत
\p
\v 51 क्या तुस्से ये सब गल्ला समझी?
\v 52 तिन्हें तेस किन्हें बोल्या, हां; तिने तिन्हा किन्हें बोल्या, इधी कठे हर एक सास्त्री जो स्वर्गा रे राजा रा चेला बणी गईरा, से तेस घर माल्का साहीं आं जो आपणे भण्डारा ले नौंई होर पुराणी चीजा काढ़ा l
\s नासरता मन्झ यीसू रा अनादर
\p
\v 53 जेबे यीसू सभ दृष्टान्त बोली चुक्या, ता से तेथी ले चली गया l
\v 54 होर आपणे देसा मन्झ आई किन्हें तिन्हा री बैठका मन्झ तिन्हा जो एहड़ा उपदेस देंदा लग्या; कि स्यों हरान हुई किन्हें बोल्दे लगे; कि एस जो ये ज्ञान होर सामर्था रे काम केथी ले मिले?
\v 55 क्या ये तरखाणा रा म्हठा नी आ? होर क्या एस री माऊआ रा नांऊ मरियम होर एस रे भाईया रे नांऊ याकूब होर यूसुफ होर समौन होर यहूदा निये?
\v 56 होर क्या एस री सभ बैहणियां आस्सा रे बीचा मन्झ नी रैहन्दी? फेरी एस जो ये सभ केथी ले मिल्या?
\p
\v 57 इधी कठे तिन्हें तेसरी वजहा ले ठोकर खाध्ही, पर यीसूए तिन्हा किन्हें बोल्या, नबी आपणे देस होर आपणे घरा जो छाडी किन्हें होर केथी बेज्जत नी हुंदा l
\v 58 होर तिने तेथी तिन्हा रे अविस्वासा री वजहा ले बौहत सामर्था रे काम नी किते l
\c 14
\s यहुन्ना बप्तिस्मा देणेवाळे री हत्या
\p
\v 1 तेस टैम चौथाई देसा रे राजे हेरोदेसे यीसू री चर्चा सुणी l
\v 2 होर तिने आपणे दासा किन्हें बोल्या, ये यहुन्ना बपतिस्मा देणेवाळा आ: से मरिरे मंझा ले जीउंदा हुई गईरा, इधी कठे तेस ले सामर्था रे काम जाहिर हुहां ऐं l
\v 3 क्यूंकि हेरोदेसे आपणे भाई फिलिप्पुसा री लाड़ी हेरोदियासा री वजहा ले, यहुन्ने जो पकड़ी किन्हें बान्ही दितेया, होर तेस जो जेहला मन्झ पाई दितेया l
\v 4 क्यूंकि यहुन्ने तेस किन्हें बोल्या था, कि एस्सा जो रखणा तेरे कठे ठीक नी आ l
\v 5 होर से तेस जो मारी देणा चाहां था, पर से लोका ले डरहा था, क्यूंकि स्यों तेस जो नबी मन्हांं ऐं थे l
\v 6 पर जेबे हेरोदसा रा जन्म ध्याड़े आया, ता हेरोदियासा री म्हठीए समारोहा मन्झ नाच दसी किन्हें हेरोदेसा जो खुस करी दितेया l
\v 7 इधी कठे तिने कसम खाई किन्हें वचन दितेया, कि जो कुछ तू मान्घगी मां तुजो देणा l
\v 8 आपणी माऊआ री स्लाह मनी किन्हें तेस्से बोल्या, यहुन्ना बपतिस्मा देणेवाळे रा मूंड थाळी मन्झ ऐथी मेरे वाले मंगवाई देआ l
\p
\v 9 राजा दु:खी हुआ, पर आपणी कसमा री वजहा ले, होर साउगी बैठणे वाळे री वजहा ले, हुक्म दितेया, कि देई दितेया जाये l
\v 10 होर जेहला मन्झ लोक भेजी किन्हें यहुन्ना रा मूंड कटवाई दितेया l
\v 11 होर तेसरा मूंड थाळी मन्झ ल्यान्देया, होर म्हठी जो देई दितेया; होर से तेसरा मूंड आपणी माऊआ वाले लई गई l
\v 12 होर तेसरे चेले आई किन्हें होर तेसरी ल्हास लई जाई किन्हें दबाई दिती होर जाई किन्हें यीसू जो खबर दिती l
\s पांज हज़ार मर्धा जो खाणा खुआणा
\p
\v 13 जेबे यीसूए ये सुणेया, ता से किस्ती पर सवार हुई किन्हें तेथी ले केसी सुनसान जगहा मन्झ चली गया; होर लोक ये सुणी किन्हें नगर-नगरा ले पैदल चली किन्हें तेसरे पीछे चली पये l
\v 14 तिने निकळी किन्हें बडी भीड़ देखी; होर तिन्हा पर तरस खाध्या; होर तिने तिन्हा रे रोगी ठीक किते l
\v 15 जेबे सांझ हुई, ता तेसरे चेले तेस वाले आई किन्हें बोल्दे लगे; ये ता सुनसान जगहा ई होर देर हुएया करहा ई, लोका जो भेजी देआ कि स्यों बस्तिया मन्झ जाई किन्हें आपणे कठे खाणा खरीदी ले l
\p
\v 16 यीसू ये तिन्हा किन्हें बोल्या तिन्हा रा जाणा जरुरी नी आ! तुस्से ई इन्हा जो खाणे जो देआ l
\v 17 तिने तेस किन्हें बोल्या; एथी आस्सा वाले पांज रोटी होर दो मछिया जो छाडी किन्हें होर कुछ नी हाया l
\v 18 होर तिने बोल्या, तिन्हा जो एथी मेरे वाले लई आऊआ l
\v 19 तेबे तिने लोका जो घाहा प्र्याहले बैठणे जो बोल्या, होर तिन्हारी पांज रोटिया होर दो मछिया लई ली; होर स्वर्गा वखा जो देखी किन्हें धन्यवाद कितेया होर रोटिया तोड़ी-तोड़ी किन्हें चेल्या जो दिती; होर चेले लोका जो l
\v 20 होर सब खाई किन्हें रजी गये, होर तिन्हें बची रे टुकड़े री भहरी री बारा टोकरिया चकी l
\v 21 होर तेथी खाणेवाळे जनानिया होर बाल्का जो छाडी किन्हें लगभग पांज हजार मर्ध थे l
\s यीसू रा पाणी पर चळना
\p
\v 22 होर तिने झटपट आपणे चेले जबरदस्ती किस्ती पर चढ़ाये, कि स्यों तेस ले पैहले पार चली जाये; जेबे तक कि से लोका जो भेजी दे l
\v 23 तिने लोका जो भेजणे ले बाद, से प्रार्थना करणे रे कठे लग जे पाहड़ा पर चढ़ी गया; होर जेबे सांझ हुई, ता से तेथी कल्हा था l
\v 24 तेस टैम किस्ती झीला रे बीच लैहरा मन्झ डगमगाया करहा ई थी, क्यूंकि हवा रा जोर तिन्हा वखा जो था l
\v 25 होर से रात के चौथे पैहर झीला पर चल्दे हुए तिन्हा वाले आया l
\v 26 चेले तेस जो झीला पर चल्दे हुए देखी किन्हें डरी गए! होर स्यों बोल्दे लगे, कि से भूत आ; होर डरा रे मारे स्यों चिंगा पान्दे लगे l
\v 27 यीसूए झटपट तिन्हा किन्हें गल्ला किती, होर बोल्या; हिम्मत रखा; ये हांऊ आं; डरा मत l
\p
\v 28 पतरसे तेस जो जबाब दितेया, हे प्रभु, अगर ये तुस्से ऐ, ता मुंजो आपणे वाले पाणी पर चली किन्हें आऊणे रा हुक्म देआ l
\v 29 तिने बोल्या, आऊ: तेबे पतरस किस्ती ले उतरी किन्हें यीसू वाले जाणे रे कठे पाणी पर चल्दा लग्या l
\v 30 पर से हवा जो देखी किन्हें डरी गया, होर जेबे डूबदा लग्या, ता चिल्लाई किन्हें बोल्या; हे प्रभु, मुंजो बचाई ले l
\p
\v 31 यीसूए झटपट आपणा हाथ बढ़ाई किन्हें से पकड़ी लया, होर तेस किन्हें बोल्या, हे कम विस्वास करणे वाळे, तैं किधियो सक कितेया?
\v 32 जेबे स्यों किस्ती पर सवार हुई गये, ता हवा रुकी गई l
\v 33 होर जो किस्ती पर थे, तिन्हेंं तेस जो दण्डवत करी किन्हें बोल्या; सच्हे तू परमेसरा रा पुत्र आ l
\s गन्नेसरेता मन्झ रोगिया री चंगाई
\p
\v 34 होर से पार उतरी किन्हें गन्नेसरत देसा मन्झ पूजी गया l
\v 35 होर तेथी रे लोके तेस जो पछयाणी किन्हें ओरले परले सारे देसा मन्झ खबर किती, होर सभ रोगी तेस वाले ल्यांदे l
\v 36 होर स्यों तेस ले अरज करदे लगे, कि से तिन्हा आपणे कपड़े रा पूहंग छुणहें दे: होर जितणे से छुहेया, स्यों ठीक हुई गये l
\c 15
\s परम्परा पालन करणे रा सुआल
\p
\v 1 तेबे यरुस्लेमा ले कई फरीसी होर सास्त्री यीसू वाले आई किन्हें बोल्दे लगे l
\v 2 तुस्सा रे चेले पुरनिया रे रवाजा जो किधियो टाळहा ऐ; क्यूंकि स्यों बगैर हाथ धोए रोटी खाहें?
\p
\v 3 तिने तिन्हा जो जबाब दितेया, कि तुस्से भी आपणे रवाजा रे मुताबक परमेसरा रे हुक्मा जो किधियो टाळहा ऐ?
\v 4 क्यूंकि परमेसरे बोलिरा था, कि आपणे बापू होर आपणी माऊआ रा आदर करणा: होर जो कोई बापू या माऊआ जो बुरा बोले, से मारी दितेया जाए l
\v 5 पर तुस्से बोल्हा ऐ, कि अगर कोई आपणे बापू या माऊआ किन्हें बोले, कि जो कुछ तुजो मेरे ले फायदा पूजी सक्हा था, से परमेसरा जो भेंट चढ़ाई जाई चुकिरा l
\v 6 इधी कठे तेस जो आपणे बापू रा आदर करणे री जरूरत नी हाई, ता तुस्से आपणे रवाजा री वजहा ले परमेसरा रा वचना जो टाळी देहां ऐं l
\v 7 हे कपटियो; यसायाह नबिये तुस्सा रे बारे मन्झ ये भविष्यवाणी ठीक किती l
\q1
\v 8 कि ये लोक आपणे होठा किन्हें ता
\q2 मेरा आदर करहा ऐ;
\q2 पर तिन्हा रा मन मेरे ले दूर रैंहयांं l
\q1
\v 9 होर ये बेकार मेरी अराधना करहा ऐ;
\q2 क्यूंकि ये माहणुं री विधिया जो धर्मा रा उपदेस करी किन्हें स्खाहें l
\s असुद्ध करणे वाळी गल्ला
\p
\v 10 होर तिने लोक जो आपणे वाले सादी किन्हें तिन्हा किन्हें बोल्या, सुणा; होर समझा l
\v 11 जो मुंहा मन्झ जाहां, से माहणुं जो असुध नी करदा, पर जो मुंहा ले निकळहा, से ई माहणुं जो असुध करहा l
\v 12 तेबे चेले आई किन्हें तेस किन्हें बोल्या, क्या तू जाणहांं कि फरीसिये ये वचन सुणी किन्हें ठोकर खाध्ही?
\v 13 तिने जबाब दितेया, हर डाळ जो मेरे स्वर्गीय पिते नी लगाया, से पटी दितेया जाणा l
\v 14 तिन्हा जो जाणे देआ; स्यों काणा पैंडा दसणे वाळे ऐ: होर अगर काणा काणे जो पैंडा दसे, ता दुंहींंआं गढ़े मन्झ पई जाणा l
\p
\v 15 ये सुणी किन्हें, पतरसे तेस किन्हें बोल्या ये दृष्टान्त आस्सा जो समझाई दे l
\v 16 तिने बोल्या, क्या तुस्से भी हल्ली तक नी समझे?
\v 17 क्या तुस्से नी समझ्दे, कि जो कुछ मुंहा मन्झ जाहां, से पेटा मन्झ चली जाहां, होर संडासा ले हुई किन्हें निकळी जाहां?
\v 18 पर जो कुछ मुंहा ले निकळहा, से मना ले निकळहा, होर से ई माहणुं जो असुध करहा l
\v 19 क्यूंकि बुरे-बुरे विचार, हत्या, परस्त्रीगमन, व्यभिचार, चोरी, झूठी गुआही होर निन्दा मना ले ई निकळहा ई l
\v 20 ये ई चीजा ई जो माहणुं जो असुध करहा ई, पर बगैर हाथ धोए खाणा माहणुं जो असुध नी करदा l
\s कनानी जाति री ज्नाने रा विस्वास
\p
\v 21 यीसू तेथी ले निकळी किन्हें, सुर होर सैदा रे देसा री तरफ चली गया l
\v 22 होर देखा, तेस देसा ले एक कनानी जनानी निकळी, होर से चिल्लाई किन्हें बोल्दी लगी; हे प्रभु दाउदा री सन्तान, मुंजो पर दया कर, मेरी म्हठी जो दुष्टात्मा बड़ी भारी तंग करेया करहा ई l
\v 23 पर तिने तेस्सा जो कोई जबाब नी दितेया, होर तेसरे चेले आई किन्हें तेस किन्हें अरज करी किन्हें बोल्या; क्यूंकि से आस्सा रे पीछे चिलान्दी हुई आहूँआंं ईं l
\p
\v 24 तिने जबाब दितेया, कि इस्राएला रे घराने री गुआही री भेडा जो छाडी किन्हें मुंजो केसी वाले नी भेज्या गईरा l
\v 25 पर से आई, होर तेसरी आराधना करी किन्हें बोल्दी लगी; हे प्रभु, मेरी मदद करा l
\v 26 तिने जबाब दितेया, कि बच्चेया री रोटी लई किन्हें कुत्ते रे अगे सटणा ठीक नी आ l
\v 27 पर तेस्से बोल्या, ये गल सच ई प्रभु; पर कुत्ते भी से चूरचार खाहें, जो तिन्हा रे माल्का री मेजा ले पहुँआं ऐं l
\v 28 एता पर यीसूए तेस्सा जो जबाब देई किन्हें बोल्या, कि हे ज्नाने, तेरा विस्वास बडा आ: जेहड़ा तू चाहीं, तेरे कठे तेहड़ा ई हो; होर तेस्सा री म्हठी तेस ई टैम ठीक हुई गई l
\s कई रोगिया री चंगाई
\p
\v 29 यीसू तेथी ले चली किन्हें, गलीला री झीला वाले आई गया, होर पाहड़ा पर चढ़ी किन्हें तेथी बैठी गया l
\v 30 होर तेस वाले बौहत भीड़ कठी हुई गई, लंगड़े, काणे, गूंगे, टुंडे होर बौहत सारे तेस वाले आये; होर तिन्हें स्यों तेसरे पैरा वाले ल्यांदे, होर तिने स्यों ठीक करी दिते l
\v 31 जेबे लोके देख्या, कि गूंगे बोल्हा ऐ होर टूण्डे ठीक हुहां ऐं होर लंगड़े चल्हा ऐ होर काणे देख्हा ऐ, ता तिन्हें हरान हुई किन्हें इस्राएला रे परमेसरा री जै-जै कार किती l
\s चार हज़ार लोका जो खाणा खुआणा
\p
\v 32 यीसूए आपणे चेले जो सादी किन्हें बोल्या, मुंजो एस्सा भीड़ा पर तरस आहूँआंं; क्यूंकि स्यों तीन ध्याड़े ले मेरे साउगी ऐ होर तिन्हा वाले कुछ खाणे जो नी हाया; होर हांऊ तिन्हा जो भूखा नी भेजणा चाहन्दा; केते एहड़ा नी हो कि स्यों पैंडे मन्झ थकी किन्हें रही जाए l
\v 33 चेले तेस किन्हें बोल्या, आस्सा जो जगंला मन्झ केथी ले इतनी रोटी मिलणी कि आस्से इतनी बडी भीड़ा जो खुआई सके?
\v 34 यीसूए तिन्हा ले पूछेया, तुस्सा वाले कितनी रोटिया ई? तिन्हें बोल्या; सात होर थोड़ी मछिया भी l
\p
\v 35 तेबे तिने लोका जो ज्मीना पर बैठणे रा हुक्म दितेया l
\v 36 होर तिने सात रोटिया होर मछिया लई होर धन्यवाद करी किन्हें तोड़ी होर आपणे चेला जो देंदा गया; होर चेले लोका जो l
\v 37 सारे खाई किन्हें रजी गये होर तिन्हें बचिरे टुकड़े री सात टोकरीया चकी l
\v 38 होर खाणे वाळे जनानिया होर बच्चे रे अलावा लगभग चार हजार मर्ध थे l
\v 39 तेबे से भीड़ा जो भेजी किन्हें किस्ती पर चढ़ी गया, होर मगदन देसा री सीमा तक आई गया l
\c 16
\s स्वर्गीय चिन्हा री मांग
\p
\v 1 एता पर पतरस तेस जो लग जे लई जाई किन्हें झिड़क्दा लग्या कि हे प्रभु, परमेसर नी करे; तेरे साउगी एहड़ा कधी नी हो l
\v 2 तिने तिन्हा जो जबाब दितेया, कि जेबे सांझ हुहां ईं तुस्से बोल्हा ऐ कि आज मौसम साफ रैहणां क्यूंकि सर्ग आ l
\v 3 होर भ्याग हुंदे बोल्हा ऐ, कि आज आंधी आऊणी क्यूंकि सर्ग लाल होर धुंधला आ; तुस्से सर्गा रा लक्षण देखी किन्हें भेद दसी सक्हा ऐ पर टैमा रे चिन्हा रा भेद नी दसी सक्दे?
\v 4 एस युगा रे बुरे होर व्यभिचारी लोक चिन्ह तोप्हा ऐ पर योना रे चिन्हा जो छाडी किन्हें कोई होर चिन्ह तिन्हा नी दितेया जाणा, होर से तिन्हा जो छाडी किन्हें चली गया l
\s फरीसी होर सदुकिया री सिक्षा रा खमीर
\p
\v 5 होर जेबे चेले दूजे कनारे पर पूजी गए ता स्यों रोटी ल्याऊणा भूली गईरे थे l
\v 6 यीसू ए तिन्हा किन्हें बोल्या देखा; फरीसिया होर सदुकिया रे खमीरा ले सावधान रहुआ l
\v 7 स्यों आपु मन्झ सोच विचार करदे लगे, कि आस्से ता रोटी नी ल्यान्द्री l
\v 8 ये जाणी किन्हें यीसूए तिन्हा किन्हें बोल्या, हे कम विस्वास रखणे वाळे लोको; तुस्से आपु मन्झ सोच विचार किधियो करेया करहा ऐ कि आस्सा वाले रोटी नी हाई?
\v 9 क्या तुस्से हल्ली तक नी समझे? होर तिन्हा पांज हजारा री पांज रोटी जो याद नी करदे, होर ना ये कि कितनी टोकरिया चकी थी?
\v 10 होर तिन्हा चार हजारा री सात रोटी जो याद नी करदे; होर ना ये कि कितनी टोकरीया चकी थी?
\v 11 तुस्से कि नी समझ्दे कि मैं तुस्सा किन्हें रोटिया रे बारे मन्झ नी बोल्या? पर फरीसिया होर सदुकिया रे खमीरा ले सावधान रहुआ l
\v 12 तेबे तिन्हा जो समझ आई गया, कि तिने रोटी रे खमीरा रे बारे मन्झ नी; पर फरीसिया होर सदुकिया री सिक्षा ले सावधान रैहणे जो बोल्या था l
\s पतरस यीसू जो मसीह मनणा
\p
\v 13 यीसू कैसरिया फिलिप्पी रे देसा मन्झ आई किन्हें आपणे चेले ले पूछदा लग्या, कि लोक माहणुं रे पुत्रा जो क्या बोल्हा ऐ?
\v 14 तिन्हें बोल्या, कई ता यहुन्ना बपतिस्मा देणे वाळा बोल्हा ऐ होर कई एलिय्याह, होर कई यिर्मयाह या नबिया मंझा ले कोई एक बोल्हा ऐ l
\v 15 तिने तिन्हा किन्हें बोल्या; पर तुस्से मुंजो क्या बोल्हा ऐ?
\v 16 समौन पतरसे जबाब दितेया, कि तू जिउंदे परमेसरा रा पुत्र मसीह आ l
\p
\v 17 यीसूए तेस जो जबाब दितेया, कि हे समौन योना रे म्हठे, तू भागा वाळा आ; क्यूंकि मांस होर खूने नी; पर मेरे पिते जो स्वर्गा मंझा आ, ये गल तुध पर जाहिर किती l
\v 18 होर हांऊ भी तुध किन्हें बोल्हा; कि तू पतरस आ; होर मां एस पात्थरा पर आपणी कलीसिया बनाणी: होर अधोलोका रे फाटक तेस पर प्रबल ना हूणे l
\v 19 मां तुजो स्वर्गा रे राजा री चाबिया देणी: होर जो कुछ तू धरती पर बान्ह्गा, से स्वर्गा मन्झ बन्धी जाणा; होर जो कुछ तू धरती पर खोल्ह्गा, से स्वर्गा मन्झ खुलणा l
\v 20 तेबे तिने चेले जो खबरदार कितेया, कि केसी किन्हें देख्या बोल्दे! कि हांऊ मसीह आ l
\s आपणी मौता रे बारे मन्झ यीसू री भविस्यवाणी
\p
\v 21 तेस टैमा ले यीसू आपणे चेले जो दस्दा लग्या, कि मेरा यरूस्लेमा जो जाणा जरुरी आ; होर पुरनिया होर माहयाज्का होर सास्त्रीया रे हाथा ले बौहत दुःख उठाऊँ; होर मारी दितेया जाऊं; होर त्रीजे ध्याड़े जिउन्दा हुई जांऊ l
\v 22 एता पर पतरस तेस जो लग जे लई जाई किन्हें झिड़क्दा लग्या कि हे प्रभु, परमेसरा करे; तेरे साउगी एहड़ा कधी नी हो l
\v 23 तिने मुड़ी किन्हें पतरसा किन्हें बोल्या, हे सैतान, मेरे साम्हणें ले दूर हुई जा: तू मेरे कठे ठोकरा का कारण आ; क्यूंकि तू परमेसरा री गल्ला पर नी, पर माहणुं री गल्ला पर मन ल्गाहां l
\s यीसू रे पीछे चलणे रा मतलब
\p
\v 24 तेबे यीसूए आपणे चेले किन्हें बोल्या; अगर कोई मेरे पीछे आऊणा चाहे, ता से आपणे आपा रा इनकार करे होर आपणा कूस चके, होर मेरे पीछे चले l
\v 25 क्यूंकि जो कोई आपणा प्राण बचाणा चाहे, तेस से गुआई देणा; होर जो कोई मेरे कठे आपणा प्राण गुआई देहन्गा, तेस से पाई लैणा l
\v 26 अगर माहणुं सारे संसारा जो पाई ले, होर आपणे प्राणा जो गुआई दे, ता तेस जो क्या फायदा हूणीं? या माहणुंआं आपणे प्राणा रे बदले मन्झ क्या देणा?
\v 27 माहणुं रा पुत्रा आपणे स्वर्गदूता साउगी आपणे पिता री महिमा मन्झ आउणा, होर तेस टैम तेस हर एकी जो तेसरे कामा रे मुताबक फल देणा l
\v 28 हांऊ तुस्सा किन्हें सच बोल्हा, कि जो एथी खड़ी रे; तिन्हा मन्झ कितने एहड़े ऐ; कि जेबे तक स्यों माहणुं रे पुत्रा जो तेसरे राजा मन्झ आऊन्दे हुये नी देखी ले, तेबे तक तिन्हा मौता रा स्वाद नी चखणा l
\c 17
\s यीसू रा रूपान्तर
\p
\v 1 छेह ध्याड़े ले बाद यीसू पतरस होर याकूब होर तेसरे भाई यहुन्ना जो आपणे साउगी लई गया, होर से तिन्हा जो बीयाबान जगहा मन्झ केसी ऊचें पहाड़ा पर लई गया l
\v 2 होर तिन्हा रे साम्हणें तेसरा रूप बधली गया होर तेसरा मुंह सुरजा साहीं चमक्या होर तेसरे कपड़े प्रयासे साहीं चीटे हुई गए l
\v 3 होर देखा, मूसा होर एलिय्याह तेस साउगी गल्ला करदे हुये तिन्हा जो सुझ्हे l
\p
\v 4 एता पर पतरसे यीसू किन्हें बोल्या, हे प्रभु, आस्सा रा एथी रैहणां ठीक आ; अगर तेरी इच्छा हो ता मां एथी तीन मण्डप बनाणे; एक तुस्सा रे कठे, एक मूसा रे कठे, होर एक एलिय्याह रे कठे l
\v 5 से बोल्या ई करहा था, कि देखा, एक उजले बादले स्यों ढखी दिते, होर देखा; तेस बादला मन्झा ले ये अवाज आई, कि ये मेरा प्यारा पुत्र आ, जेस ले हांऊ खुस आ; एसरी सुणां l
\v 6 चेले ये सुणी किन्हें मुंहा रे भारे पई गये होर बौहत डरी गए l
\v 7 यीसूए तिन्हा वाले आई किन्हें स्यों छुही लये, होर बोल्या, उठा; डरा मत l
\v 8 तेबे तिन्हें आपणी हाखिया ले यीसू रे अलावा केसी होरी जो नी देख्या l
\p
\v 9 होर जेबे स्यों पाहड़ा ले उतरेया करहा ऐ थे तेबे यीसूए तिन्हा जो ये हुक्म दितेया; कि जेबे तक माहणुं रा पुत्र मरीरे मंझा ले जिउंदा नी हुई जाए तेबे तक जो कुछ तैं देखिरा केसी किन्हें देख्या बोल्दा l
\v 10 होर तेसरे चेले तेस ले पूछेया, फेरी सास्त्री किधियो बोल्हा ऐ, कि एलिय्याहा रा पैहले आउणा जरूरी आ?
\v 11 तिने जबाब दितेया, कि एलिय्याहा ता आऊणा: होर तेस सब कुछ सुधारी देणा l
\v 12 पर हांऊ तुस्सा किन्हें बोल्हा; कि एलिय्याह ता आई चुकिरा; होर तिन्हें से नी पछ्याणेया; पर जो चाहेया तेहड़ा ई तेस साउगी कितेया: इहाँ करी किन्हें माहणुं रे पुत्रा भी तिन्हा रे हाथा ले दुःख उठाणा l
\v 13 तेबे चेले समझ्या कि तिने आस्सा किन्हें यहुन्ना बपतिस्मा देणेवाळे रे बारे मन्झ बोल्या l
\s दुष्टात्मा रे स्ताए म्हठे री चंगाई
\p
\v 14 जेबे स्यों भीड़ा वाले पूजे, ता एक माहणुं तेस वाले आया, होर घुटणे टेकी किन्हें बोल्दा लग्या l
\v 15 हे प्रभु, मेरे म्हठे पर दया कर; क्यूंकि तेस जो मिर्गी आहूँआंं ईं: होर से बौहत दुःख सैहन करेया करहा; होर से घड़ी-घड़ी आगी मन्झ होर घड़ी-घड़ी पाणी मन्झ पई जाहां l
\v 16 होर मैं से तुस्सा रे चेले वाले ल्यान्दरा था, पर स्यों तेस जो ठीक नी करी सके l
\v 17 यीसू ये जबाब दितेया, कि हे अविस्वासी होर जिद्दी लोको मां कधी तक तुस्सा साउगी रैहणां? होर कधी तक तुस्सा री सैहन करदे रैहणां? तेस जो एथी मेरे वाले लई आऊआ l
\v 18 तेबे यीसूए से दुष्टात्मा झिड़की, होर दुष्टात्मा तेस मंझा ले निकळी गई; होर म्हठा तेस ई टैम ठीक हुई गया l
\p
\v 19 तेबे चेले कल्हे जे यीसू वाले आई किन्हें बोल्या; आस्से एता जो कि नी काढ़ी सके?
\v 20 तिने तिन्हा किन्हें बोल्या आपणे विस्वासा री कमी री वजहा ले: क्यूंकि हांऊ तुस्सा किन्हें सच बोल्हा, अगर तुस्सा रा विस्वास राई रे दाणे रे बराबर भी हो, ता तुस्सा एस पहाड़ा किन्हें बोलणा, कि एथी ले खिसकी किन्हें तेथी चली जा, ता तेस चली जाणा; होर कोई गल तुस्सा रे कठे असम्भव नी हूणीं l
\v 21 जेबे स्यों गलीला मन्झ थे, ता यीसूए तिन्हा किन्हें बोल्या; माहणुं रा पुत्र माहणुंआं रे हाथा मन्झ पकड़वाया जाणा l
\s आपणी मौता रे बारे मन्झ यीसू री दबारा भविस्यवाणी
\p
\v 22 होर तिन्हा से मारी देणा, होर तेस त्रीजे ध्याड़े जिउंदे हुई जाणा l
\v 23 ये सुणी किन्हें स्यों बौहत दुःखी हुए l
\s मन्द्रा रा कर
\p
\v 24 जेबे स्यों कफरनहूमा मन्झ पूजी गए, ता मन्द्रा रे कठे चुंगी लैणेवाळे पतरसा वाले आई किन्हें पूछेया, कि क्या तुस्सा रा गुरु मन्द्रा रे कठे चुंगी नी देंदा? तिने बोल्या, हां देहां l
\v 25 जेबे से घरा पुज्या, ता यीसूए तेस रे पूछणे ले पैहले तेस किन्हें बोल्या, हे स्मौन तू क्या समझ्हा? धरती रे राजा महसूल या चुंगी केस ले लैंहां ऐं? आपणे म्हठे ले या बगाने ले? पतरसे तिन्हा किन्हें बोल्या, बगाने ले l
\v 26 यीसूए तेस किन्हें बोल्या ता म्हठे बची गये l
\v 27 तेबे भी इधी कठे कि आस्से तिन्हा जो ठोकर नी खुआए; तू झीला रे बाढ़े जाई किन्हें कांडा पाई दे, होर जो मछी पैहले निकळे, तेता जो लई किन्हें; तेस्सा मछिया रा मुंह खोल्ही किन्हें तुजो एक सिक्का मिलणा, तेता जो लई किन्हें मेरे होर आपणे बदले तिन्हा जो देई देआ l
\c 18
\s स्वर्गा रे राजा मन्झ बडा कुणहांं
\p
\v 1 तेस ई टैम चेले यीसू वाले आई किन्हें पुछदे लगे, कि स्वर्गा रे राजा मन्झ बडा कुणहांं?
\v 2 एता पर तिने एक बालक आपणे वाले सादेया होर तिने से तिन्हा रे बीचा मन्झ खड़ा करी दितेया l
\v 3 होर बोल्या, हांऊ तुस्सा किन्हें सच बोल्हा, अगर तुस्से नी बधल्गे होर एस बालका साहीं नी बणघे, ता स्वर्गा रे राजा मन्झ तुस्सा दाखल नी करी पाणा l
\v 4 जो कोई आपणे आपा जो एस बालका साहीं छोटा करघा, तेस स्वर्गा रे राजा मन्झ बडा हूणां l
\v 5 होर जो कोई मेरे नांऊआंं ले एक एहड़े म्हठे जो ग्रहण करहा से मुंजो ग्रहण करहा l
\s पाप करणे री परीक्षा
\p
\v 6 पर जो कोई इन्हा छोटे मन्झा ले केसी जो, जो मुंजो पर विस्वास करहा ऐ केसी एकी जो ठोकर खुआए, तेसरे कठे ये खरा हुंदा, कि बड़ी चक्की रा पूड़ तेसरे गले मन्झ लटकाया जांदा, होर तेस जो डूघ्हे समुद्रा मन्झ डुबाई दितेया जान्दा l
\v 7 ठोकरा री वजहा ले संसारा पर हाय! ठोकर लगणी ता जरूरी ई; पर हाय तेस माहणुं पर जेस रे ज्रीए जे ठोकर लघ्हा ई l
\p
\v 8 अगर तेरा हाथ या तेरा पैर तुजो ठोकर खुआए, ता तेता जो काटी किन्हें सटी दे; कि दो हाथ या दो पैर रैहन्दे हुए तूजो अनन्त आगी मन्झ पाणे ले ता तेरे कठे ये खरा आ, कि तू टूण्डा या लंगड़ा हुई किन्हें जीवना मन्झ प्रवेस करे l
\v 9 होर अगर तेरी हाखी तुजो ठोकर खुआए, ता तेता जो काढ़ी दे l
\s ल्हुखी री भेडा रा दृष्टान्त
\p
\v 10 काणा हुई किन्हें जीवना मन्झ प्रवेस करणा तेरे कठे एता ले खरा आ, कि दो हाखिया हुंदे हुए तूजो नरका री आगा मन्झ पाई दितेया जाए l
\v 11 देखा, तुस्से इन्हा छोटे मंझा ले केसी जो तुच्छ देख्या जाणदे; क्यूंकि हांऊ तुस्सा किन्हें सच बोल्हा, कि स्वर्गा मन्झ तिन्हा रे दूत मेरे स्वर्गीय बापू रा मुंह हमेसा देख्हा ऐ l
\p
\v 12 तुस्से क्या समझ्हा ऐ? अगर केसी माहणुं री सौ भेडा हो, होर तिन्हा मंझा ले एक गुआही जाये, ता क्या तेस तिन्हा नड़ीन्नूऐं जो छाडी किन्हें, होर पहाड़ा पर जाई किन्हें, तेस से गुआही री भेड नी तोप्णी?
\v 13 होर अगर एहड़ा हुई जाए कि से गुआही री भेड तेस जो मिली जाए, ता हांऊ तुस्सा किन्हें सच बोल्हा; कि तेस तिन्हा नड़ीन्नूऐं भेडा रे कठे जो भटकीरी नी थी इतना खुस नी हूणां, जितना कि एस्सा भेडा रे कठे खुस हूणां l
\v 14 एहड़ा ई तुस्सा रे पिता री जो स्वर्गा मन्झ आ ये इच्छा नी ई, कि इन्हा छोटे मंझा ले एक भी नास हो l
\s पापिया रे प्रति व्यवहार
\p
\v 15 अगर तेरा भाई तेरे खिलाफ गुनाह करे, ता जा होर कल्हे जे गलबात करी किन्हें तेस जो समझाई दे; अगर से तेरी सुणी ले ता तैं आपणा भाई पाई लया l
\v 16 होर अगर से तेरी नी सुणे, ता एक दो जणा जो आपणे साउगी लई जा, ताकि हर एक गल दो या तीन गवाहा रे मुंहा ले ठैहराई जाए l
\v 17 अगर से तिन्हा री भी नी सुणे, ता कलीसिया किन्हें बोली दे, पर अगर से कलीसिया री भी नी सुणे, ता तू तेस जो अन्यजाति होर चुंगी लैणेवाळा मन्नी ले l
\s रोकणा होर मौका देणा
\p
\v 18 हांऊ तुस्सा किन्हें सच बोल्हा, जो कुछ तुस्से धरती पर बान्ह्घे, तेस स्वर्गा मन्झ बझी जाणा होर जो कुछ तुस्से धरती पर खोल्ह्गे, तेस स्वर्गा मन्झ खुल्ही जाणा l
\v 19 फेरी हांऊ तुस्सा किन्हें बोल्हा, अगर तुस्सा मंझा ले दो जण धरती पर केसी गल्ला जो एक मन हुई किन्हें मांगे, ता से मेरे पिता री तरफा ले जो स्वर्गा मन्झ आ तिन्हा रे कठे हुई जाणी l
\v 20 क्यूंकि जेथी केथी दो या तीन मेरे नांऊआंं पर कठे हुहां ऐं तेथी हांऊ तिन्हा रे बीचा मंझ हुहां l
\s बे-रैह्म दासा रा दृष्टांत
\p
\v 21 तेबे पतरसे नेडे आई किन्हें, तेस किन्हें बोल्या, हे प्रभु, अगर मेरा भाई गुनाह करदा रहे, ता हांऊ कितनी बारी तेस जो माफ़ करुं; क्या सात बारी?
\v 22 यीसूए तेस किन्हें बोल्या, हांऊ तुध किन्हें ये नी बोल्दा, कि सात बारी, पर साता रे सत्तर गुणा तक l
\v 23 इधी कठे स्वर्गा रा राज तेस राजे साहीं आं, जिने आपणे दासा ले लेखा लैणा चाहेया l
\v 24 जेबे से लेखा लैंदा लग्या, ता एक जण तेसरे साम्हणें ल्यान्देया जेस पर दस हजार तोड़े कर्ज था l
\v 25 जेब्की चूकाणे रे कठे तेस वाले कुछ नी था, ता तेसरे स्वामी ऐ हुक्म दितेया कि ये होर एसरी लाड़ी होर एसरे बाल बच्चे होर एसरा सभ कुछ बेची दितेया जाए, होर से कर्जा चुकाई दितेया जाए l
\v 26 तेबे तेसरे दासे तेसरे पैरा पर पई किन्हें तेस जो प्रणाम कितेया, होर बोल्या हे स्वामी, सब्र रख, मां सब कुछ चुकाई देणा l
\v 27 तेबे तेस दासा रे स्वामीये तेस पर तरस खाई किन्हें से छाडी दितेया, होर तेसरा कर्जा माफ करी दितेया l
\p
\v 28 पर जेबे से दास बाहर निकळेया, ता तेसरे संगी दासा मंझा ले एक तेस जो मिल्या, जो तेसरा सौ दीनारा रा कर्जदार था; तिने तेस जो पकड़ी किन्हें तेसरा गळा घुटेया, होर बोल्या; जो कुछ तैं लईरा से मुंजो देई दे l
\v 29 एता पर तेसरा संगी दास झुकी किन्हें, तेस ले बिनती करदा लग्या; कि सब्र रख मां सभ चुकाई देणा l
\v 30 पर से नी मन्या, पर तिने जाई किन्हें से जेहला मन्झ पाई दितेया; कि जेबे तक से कर्जा नी चुकाए; तेबे तक से एथी रहे l
\v 31 तेसरे संगी दास ये देखी किन्हें बौहत उदास हुए, होर तिने जाई किन्हें आपणे स्वामी जो पूरा हाल दसी दितेया l
\v 32 तेबे तेसरे स्वामीये तेस जो सादी किन्हें तेस किन्हें बोल्या, हे दुष्ट दास, तैं मेरे ले बिनती किती, होर मैं तेरा पूरा कर्जा माफ करी दितेया l
\v 33 इधी कठे जिहां मैं तेरे पर दया किती, तिहां ईं क्या तुजो भी आपणे संगी दासा पर दया नी करणी चहिए थी?
\v 34 होर तेसरे स्वामीये गुस्से मन्झ आई किन्हें तेस जो सजा देणे वाळे रे हाथा मन्झ सौंपी दितेया, ताकि जेबे तक से सारा कर्जा चुकाई नी दे, तेबे तक से तिन्हा रे हाथा मन्झ रहे l
\p
\v 35 इहां ईं अगर तुस्सा मंझा ले हर एक आपणे भाई जो मना ले माफ नी करघा, ता मेरे पिता जो स्वर्गा मन्झ आ, तेस तुस्सा साउगी भी एहड़ा ही करणा l
\c 19
\s त्लाका रे बारे मन्झ यीसू री सिक्षा
\p
\v 1 जेबे यीसू ये गल्ला बोली चुक्या, ता से गलीला ले चली गया; होर यहूदिया रे देसा मन्झ यरदना रे पार आया l
\v 2 होर बौहत बडी भीड़ तेसरे पीछे हुई गई, होर तिने स्यों ठीक करी दिते l
\v 3 तेबे फरीसी तेस री परीक्षा करणे रे कठे तेस वाले आई किन्हें बोल्दे लगे, क्या हर एक वजहा ले आपणी लाड़ी जो छाडणा ठीक आ?
\p
\v 4 तिने जबाब दितेया, क्या तुस्से नी पढ़ेया, कि जिने स्यों बणाये, तिने सुहरू ले नर होर नारी बणाई किन्हें बोल्या l
\v 5 होर एस वजहा ले माहणुंआं आपणे माऊ बाबा ले लग हुई किन्हें आपणी लाड़ी साउगी रैहणां होर तिन्हा एक सरीर हूणां l
\v 6 इधी कठे एबे तिन्हा दो नी, पर एक सरीर हूणां: इधी कठे जिन्हा जो परमेसरे जोड़ीरा, तिन्हा जो माहणुं लग ना करे l
\p
\v 7 तिन्हेंं तेस किन्हें बोल्या, फेरी मुस्से ये किधियो तय कितेया, कि त्यागपत्र देई किन्हें तेस्सा जो छाडी दे?
\v 8 तिने तिन्हा किन्हें बोल्या, मुस्से तुस्सा रे मना री कठोरता री वजहा ले तुस्सा जो आपणी लाड़ी जो छाडणे रा हुक्म दितेया, पर सुरुआता मन्झ एहड़ा नी था l
\v 9 होर हांऊ तुस्सा किन्हें बोल्हा, कि जो कोई व्यभिचारा जो छाडी किन्हें होर केसी वजहा ले आपणी लाड़ी जो छाडी किन्हें, दूजी किन्हें ब्याह करे, से भी व्यभिचार करहा l
\p
\v 10 चेले तेस किन्हें बोल्या, अगर मर्धा रा ज्नाने साउगी एहड़ा रिस्ता आ, ता ब्याह करणा ठीक नी आ l
\v 11 तिने तिन्हा किन्हें बोल्या, सभ ये वचन ग्रैहण नी करी सक्दे, सिर्फ स्यों जिन्हा जो ये दान दितिरा l
\v 12 क्यूंकि कुछ नपुंसक एहड़े ऐ जो माऊआ रे गर्भा ले ई एहड़े जम्मे, होर कुछ नपुंसक एहड़े ऐ, जिन्हा जो माहणुंऐं नपुंसक बणाया: होर कुछ नपुंसक एहड़े ऐ, जिन्हें स्वर्गा रे राज्या रे कठे आपणे आपा जो नपुंसक बणाई दितेया, जो एता जो ग्रैहण करी सक्हा ऐ, से ग्रैहण करे l
\s बाल्का जो आसिरवाद
\p
\v 13 तेबे लोक बालका जो तेस वाले लई आये, ताकि से तिन्हा पर हाथ रखे होर प्रार्थना करे; पर चेले तिन्हा बच्चेया जो झिड़क्दे  लगे l
\v 14 यीसुए बोल्या, बालका जो मेरे वाले आऊणे देआ: होर इन्हा जो नाह नी करा, क्यूंकि स्वर्गा रा राज एहड़ेया रा ई आ l
\v 15 होर से तिन्हा पर हाथ रखी किन्हें, तेथी ले चली गया l
\s धनी नौजवान होर अन्नंत जिंदगी
\p
\v 16 होर देखा, एक माहणुं ए नेडे आई किन्हें तेस किन्हें बोल्या, हे गुरु हांऊ कुण जे भला काम करूँ, ताकि अनंत जिदंगी मिले l
\v 17 तिने तेस किन्हें बोल्या, तू मुंजो भलाई रे बारे मन्झ कि पूछहा? भला ता एक ई आ; पर अगर तू जीवना मन्झ दाखल हूणां चाहां, ता हुक्म मन्या कर l
\p
\v 18 तिने तेस किन्हें बोल्या, केहड़े हुक्म? यीसुए बोल्या, ये कि हत्या नी करणा, व्यभिचार न करणा, चोरी नी करणा, झूठी गुआही नी देणा l
\v 19 आपणे माऊ बाबा री इज्जत करणा, होर आपणे पड़ोसी किन्हें आपणे बराबर प्यार रखणा l
\v 20 तिने जुआने यीसू किन्हें बोल्या, ये सभ हुक्म ता हांऊ मन्हां, एबे मेरे अंदर क्या कमी ई?
\v 21 यीसुए तेस किन्हें बोल्या, अगर तू सिद्ध हूणां चाहां; तो जा, आपणा सभ कुछ बेची किन्हें गरीबा जो बांडी दे; होर तू जो स्वर्गा मन्झ धन मिलणा; होर आई किन्हें मेरे पीछे हुई ले l
\v 22 पर से जुआन ये गल सुणी किन्हें उदास हुई किन्हें चली गया, क्यूंकि से बौहत अमीर था l
\p
\v 23 तेबे यीसुए आपणे चेले किन्हें बोल्या, हांऊ तुस्सा किन्हें सच बोल्हा, कि अमीरा रा स्वर्गा रे राजा मन्झ दाखल हूणां कठिन आ l
\v 24 हांऊ तुस्सा किन्हें दबारा बोल्हा, कि परमेसरा रे राजा मन्झ अमीरा रे दाखल हूणे ले ऊंटा रा सुई रे नाके ले निकळना असान आ l
\v 25 ये सुणी किन्हें, चेले बौहत हैरान हुई किन्हें बोल्या, फेरी केसरा उद्धार हुई सक्हा?
\v 26 यीसुए तिन्हा वखा जो देखी किन्हें, बोल्या, माहणुंआं ले ता ये हुई नी सक्दा, पर परमेसरा ले सभ कुछ हुई सक्हा
\v 27 एता पर पतरसे तेस किन्हें बोल्या, कि देख, आस्से ता सभ कुछ छाडी किन्हें तेरे पीछे हुई गईरे; ता आस्सा जो क्या मिलणा?
\p
\v 28 यीसुए तिन्हा किन्हें बोल्या, हांऊ तुस्सा किन्हें सच बोल्हा, कि नौंई उत्पति ले जेबे माहणुं रे पुत्रा आपणी म्हीमा रे सिंहासना पर बैठणा, होर तुस्से भी जो मेरे पीछे हुई गईरे, तुस्सा बारा सिंहासना पर बैठी किन्हें इस्राएला रे बारा गोत्रा रा न्याय करणा l
\v 29 होर जेस केसीए घरबार या भाई बैहण या माऊ बाब या बाल बच्चे या खेत खलिहान मेरे नांऊआंं रे कठे छाडी दितिरे, तिन्हा जो सौ गुणा मिलणा: होर तेस अनंत जिंदगी रा अधिकारी हूणां l
\v 30 पर कई जो पैहले ले ऐ, तिन्हा पिछले हूणां, होर जो पिछले ऐ तिन्हा पैहले हूणां l
\c 20
\s ब्गीचे रे मजदूरा रा दृष्टान्त
\p
\v 1 स्वर्गा रा राज केसी घर माल्का साहीं आं, जो तड़के-तड़के बाहर निकळेया, ताकि आपणी दाखा री बारी मन्झ मजदूर लगाए l
\v 2 होर तिने मजदूरा री मजदूरी एक दीनार तय किती, होर तिने स्यों आपणे दाखा री बारी मन्झ भेजे l
\v 3 होर से लगभग त्रीजे पैहर बाहर गया, होर तिने होर लोक बजारा मन्झ बेकार खड़ही रे देखे l
\v 4 होर तिने तिन्हा किन्हें बोल्या, तुस्से भी दाखा री बारी मन्झ जाऊआ, होर जो कुछ ठीक आ, मां तुस्सा जो देणा: होर स्यों भी गये l
\v 5 फेरी तिने दूजे होर त्रीजे पैहरा रे नेडे बाहर निकळी किन्हें तेहड़ा ई कितेया l
\v 6 फेरी एक घंटा बाकी बचणे पर से दबारा बाहर निकळेया होर होरी जो भी खड़ी रे देख्या, होर तिने तिन्हा किन्हें बोल्या; तूस्से पुरे ध्याड़े एथी बेकार किधियो खड़ी रे रहे? तिन्हेंं तेस किन्हें बोल्या, इधी कठे, कि आस्सा जो केसीए मजदूरी पर नी ल्गाया l
\v 7 तिने तिन्हा किन्हें बोल्या, तुस्से भी अंगूरा रे बगीचे मन्झ जाऊआ l
\p
\v 8 सान्झ्के टैमा अंगूरा रे बगीचे रे माल्के आपणे भण्डारी किन्हें बोल्या, मजदूरा जो सादी किन्हें पैहले ले लई किन्हें बादा तक तिन्हा जो मजदूरी देआ l
\v 9 होर जिन्हा जो एक घंटे भरा रे कठे मजदूरी पर ल्गाईरा था, जेबे स्यों आये, ता तिन्हा हर एकी जो एक-एक दीनार मिल्या l
\v 10 जो पैहले आईरे थे, तिन्हेंं ये समझ्या, कि आस्सा जो ज्यादा मिलणा; पर तिन्हा जो भी एक ई दीनार मिल्या l
\v 11 होर जेबे तिन्हा जो दीनार मिली गए, ता स्यों घर मालका रे खिलाफ कुड़कुड़ान्दे लगे l
\v 12 होर जो बादा मन्झ इन्हें सिर्फ एक ई घंटा काम कितेया, होर तुस्से तिन्हा जो आस्सा रे बराबर करी दितेया, जिन्हें जे पूरी ध्याड़ी रा भार चक्या होर झुलसाणे वाळी गर्मी सैहन किती l
\p
\v 13 पर तिने तिन्हा मंझा ले एकी जो जबाब दितेया, कि हे दोस्त, हांऊ तेरे प्रति कोई अन्याय नी करेया करदा; क्या तैं मेरे साउगी एक दीनार मजदूरी तय नी किती?
\v 14 जो तेरा आ, तेता जो उठाई ले, होर चली जा; मेरी इच्छा ये ई कि जितनी मजदूरी मैं तुजो दिती, तितनी ई मजदूरी मां तेस सभी ले बादा मन्झ काम करणे वाळे जो भी देणी l
\v 15 क्या ये ठीक नी आ, कि हांऊ आपणी चीजा किन्हें जेहड़ा चाहूँ तेहड़ा करूँ? क्या तू मेरे खरेपना जो बुरी नजरा किन्हें देख्हा?
\v 16 इधी कठे जो पिछले ए, तिन्हा पैहले हूणां, होर जो पैहल्के ए, तिन्हा पिछले हूणां l
\s आपणी मौता रे बारे मन्झ यीसू री त्रीजी भविस्यवाणी
\p
\v 17 यीसू यरुस्लेमा जो जाणे रे टैमा बारा चेलेया जो एकांत जगहा मन्झ लई गया, होर रस्ते मन्झ तिन्हा किन्हें बोल्दा लग्या l
\v 18 कि देखा, आस्से यरुस्लेम जाया करहा ए; होर माहणुं रा पुत्र माहयाजक होर सास्त्रिया रे हाथ पकड़वाया जाणा होर तिन्हा से मारे जाणे रे लायक ठैहराणा l
\v 19 होर तिन्हा से अन्य जातिया रे हाथा मन्झ सौंपणां, ताकि स्यों तेसरा मजाक उड़ाए, होर तेस जो कोड़े मारे जाए, होर तेस जो क्रूसा पर चढ़ाए, होर त्रीजे ध्याड़े तेस जी उठणा l
\s एक माऊआ री प्रार्थना
\p
\v 20 होर जब्दी रे पुत्रा री माऊए आपणे पुत्रा साउगी तेस वाले आई किन्हें प्रणाम कितेया, होर से तेस ले कुछ मांग्दी लगी l
\v 21 तिने तेस्सा किन्हें बोल्या, तू क्या चाहीं? तेस्से तेस किन्हें बोल्या, ये बोल, कि मेरे ये दो पुत्र तेरे राज्या मन्झ एक तेरे दाईं वखा जो होर एक तेरे बाईं वखा जो बैठे l
\v 22 यीसुए जबाब दितेया, तुस्से नी जाणदे कि क्या मान्घ्हा ऐ? जो कटोरा हांऊ पीणे पर आ, क्या तुस्से भी पी सक्हा ऐ? तिन्हेंं तेस किन्हें बोल्या, पी सक्हा ऐ l
\v 23 तिने तिन्हा किन्हें बोल्या, तुस्सा मेरा कटोरा पीणा पर तुस्सा जो आपणे दाएं बाएँ बैठाणा मेरा काम नी आ, पर जिन्हा रे कठे से त्यार कितेया गईरा, से तिन्हारे कठे आ l
\p
\v 24 ये सुणी किन्हें, दसा रे दस चेले तिन्हा दुंहींं भाईया पर गुस्सा हुए l
\v 25 यीसुए तिन्हा जो नेडे सादी किन्हें बोल्या, तुस्से जाणहांं ऐं, कि अन्य जातिया रे हाक्म तिन्हा पर राज करहा ऐ; होर जो बड़े ऐ, स्यों तिन्हा पर हक ज्ताहें l
\v 26 पर तुस्सा मन्झ एहड़ा नी हूणां ; पर जो कोई तुस्सा मन्झ बड़ा हूणां चाहां, से तुस्सा रा सेवक बणें l
\v 27 होर जो तुस्सा मन्झ प्रधान हूणां चाहां, से तुस्सा रा दास बणें l
\v 28 जिहां कि माहणुं रा पुत्र, से इधी कठे नी आया, कि तेसरी सेवा टैहल किती जाए, पर से इधी कठे आया कि से आपु आस्सा री सेवा टैहल करे होर से कईया रे छुटकारे रे कठे आपणे प्राण दे l
\s दो काणेया जो दृष्टिदान
\p
\v 29 जेबे स्यों यरीहो ले निक्ल्या करहा ऐ थे, ता एक बडी भीड़ तेसरे पीछे चली पई l
\v 30 होर देखा, दो काणे, जो सड़का रे बाढ़े बैठी रे थे, तिन्हेंं ये सुणी किन्हें कि यीसू जाया करहा, स्यों चिल्लाई किन्हें बोल्दे लगे; कि हे प्रभु, दाऊदा री सन्तान, आस्सा पर दया कर l
\v 31 लोके स्यों झिड़के, कि चुप रहा, पर स्यों होर भी ज्यादा चिल्लाई किन्हें बोले, हे प्रभु, दाऊदा री सन्तान, आस्सा पर दया कर l
\p
\v 32 तेबे यीसुए खड़े हुई किन्हें, स्यों सादे, होर बोल्या;
\v 33 तुस्से क्या चाहें कि हांऊ तुस्सा रे कठे क्या करूँ? तिन्हेंं तेस किन्हें बोल्या, हे प्रभु; ये कि आस्सा री हाखिया खुल्ही जाए l
\v 34 यीसुए तरस खाई किन्हें तिन्हारी हाखिया छुही, होर स्यों झटपट देख्दे लगे; होर स्यों तेसरे पीछे चली पए l
\c 21
\s यरुस्लेमा मन्झ विजय प्रवेस
\p
\v 1 जेबे स्यों यरूस्लेमा रे नेडे पूजे होर जैतून पाहड़ा पर बैतफगे रे नेडे आए, तेबे यीसूए दो चेले ये ग्लाई किन्हें भेजे l
\v 2 कि आपणे साम्हणें रे गांऊआंं मन्झ जाऊआ, तेथी पुज्दे ई तुस्सा जो एक गध्ही होर तेस्सा रा एक बच्चा बझिरा मिलणा; तिन्हा जो खोल्ही किन्हें, मेरे वाले लई आऊआ l
\v 3 अगर कोई कुछ पूछे, ता तुस्से बोल्या, कि प्रभु जो इन्हा री जरूरत ई: तेबे तेस स्यों तिहां ईं भेजी देणे l
\v 4 ये इधी कठे हुआ, कि जो वचन नबिया रे ज्रीए बोल्या गईरा था, से पूरा हो;
\q1
\v 5 कि सिय्योना री बेटी किन्हें बोला,
\q2 देख, तेरा राजा तेरे वाले आहूँआंं:
\q2 से नम्र आ होर गधे पर बैठिरा;
\q2 बल्कि लादू रे बच्चे पर l
\p
\v 6 चेले जाई किन्हें तेहड़ा ई कितेया, जो यीसूए तिन्हा किन्हें ग्लाईरा था l
\v 7 होर गध्ही होर बच्चे जो ल्याई किन्हें, तिन्हा पर आपणे कपड़े रखे, होर से तिन्हा पर बैठी गया l
\v 8 होर बौहत लोके आपणे कपड़े रस्ते मन्झ बिछाए, होर लोके डाळा रे पांगे काटी किन्हें रस्ते मन्झ बिछाए l
\v 9 होर जो भीड़ तेसरे अगे-अगे चल्या करहा ई थी होर पीछे-पीछे आया करहा ई थी, चिल्लाई-चिल्लाई किन्हें बोल्हा ई थी, कि दाउदा री सन्ताना री होसन्ना; भागा वाळा आ से जो प्रभु रे नांऊआं ले आहूँआंं, सर्गा मन्झ होसन्ना l
\v 10 जेबे से यरूस्लेमा मन्झ दाखल हुआ, ता सारे नगरा मन्झ हलचल मची गयी; होर लोक ग्लान्दे लगे, ये कुणहांं?
\v 11 लोके बोल्या, ये गलील रे नासरता रा नबी यीसू आ l
\s मन्द्रा ले व्पारी काढ़े गए
\p
\v 12 यीसूए परमेसरा रे मन्दरा मन्झ जाई किन्हें, तिन्हा सभी जो, जो मन्दरा मन्झ लेण देण करेया करहा ऐ थे, काढ़ी दिते; लेण देण करणे वाळेया रे बैठकु उल्टी दिते होर कबूतर बेचणेवाळे री चौकिया उलट दिती l
\v 13 होर तिने तिन्हा किन्हें बोल्या, ये लिखिरा आ, कि मेरा घरा जो प्रार्थना रा घर बोल्या जाणा; पर तुस्से ता ये डाकुआ रा डुआर बणाई दितिरा l
\v 14 होर काणे होर लंगड़े, मन्दरा मन्झ तेस वाले आए, होर तिने स्यों ठीक किते l
\v 15 पर जेबे माहयाजके होर सास्त्रिये यूँ चमत्कार, जो तिने किते, होर म्हठेया जो मन्दरा मन्झ दाऊदा री सन्ताना जो होसन्ना बोल्दे हुए देख्या, ता स्यों गुस्सा हुई किन्हें तेस किन्हें ग्लान्दे लगे, क्या तू सुणहांं कि ये क्या ग्लाहें?
\v 16 यीसू ये तिन्हा किन्हें बोल्या, हां; क्या तुस्से ये कधी नी पढ़ेया, कि बालका होर दूध पिन्दे बच्चे रे मुंहा ले तैं स्तुति करवाई?
\v 17 तेबे से तिन्हा जो छाडी किन्हें नगरा रे बाहर बैतनिय्याहा जो गया, होर तेथी तिने रात काटी l
\s बगैर फला रा अन्जीरा रा डाळ
\p
\v 18 भ्यागा जेबे से नगरा जो वाप्स आया, ता तेस जो भूख लगी l
\v 19 होर अंजीरा रे डाळ पैंडे रे बाढ़े देखी किन्हें से तेस वाले गया, होर पातरा जो छाडी किन्हें तेस मन्झ होर कुछ ना पाई किन्हें तेस किन्हें बोल्या, एभे ले तुध मन्झ फेरी कधी फल नी लगे; होर अंजीरा रा डाळ झटपट सुकी गया l
\v 20 ये देखी किन्हें चेले जो हरानी हुई, होर बोल्या, ये अंजीरा रा डाळ झटपट किहां सुकी गया?
\v 21 यीसूए तिन्हा जो जबाब दितेया, कि हांऊ तुस्सा किन्हें सच बोल्हा; अगर तुस्से विस्वास रखो, होर सक नी करो; ता ना सिर्फ ये करणा, जो एस अंजीरा रे डाळा किन्हें कितेया; पर अगर तुस्से एस पहाड़ा किन्हें भी ग्लान्ह्गे, कि पठी जा; होर समुद्रा मन्झ जाई पइ जा, ता ये हुई जाणा l
\v 22 होर जो कुछ तुस्से प्रार्थना मन्झ विस्वास करी किन्हें मान्घ्ह्गे से सभ तुस्सा जो मिलणा l
\s यीसू रे हका रा सुआल
\p
\v 23 से मन्दरा जाई किन्हें उपदेस करेया करहा था, कि माहयाजके होर लोका रे पुरनियें तेस वाले आई किन्हें पुछेया, तू ये काम केस हका ले करहा? होर तुजो ये हक कुने दितेया?
\v 24 यीसूए तिन्हा जो जबाब दितेया, कि हांऊ भी तुस्सा ले एक गल पूछहा; अगर से तुस्से मुंजो दस्घे, ता मां भी तुस्सा जो दसणा, कि ये काम हांऊ केस हका ले करहा l
\v 25 यहुन्ना रा बपतिस्मा केथी ले था? स्वर्गा वखा ले या माहणुं वखा ले था? तेबे स्यों आपू मन्झ बैहस करदे लगे, कि अगर आस्से बोलिए कि स्वर्गा वखा ले, ता तेस आस्सा
\v 26 होर अगर आस्से बोलिए; कि माहणुं री वखा ले ता आस्सा जो भीड़ा रा डर आ; क्यूंकि स्यों सभ यहुन्ना जो नबी मन्हांं ऐं थे l
\v 27 होर तिन्हें यीसू जो जबाब दितेया, कि आस्से नी जाणदे; तिने भी तिन्हा किन्हें बोल्या, ता मां भी तुस्सा जो नी दसणा, कि ये काम हांऊ केस हका ले करहा l
\s दो पुत्रा रा दृष्टांत
\p
\v 28 तुस्से क्या समझ्हा ऐ? केसी माहणुं रे दो म्हठे थे; तिने पैहले माहणुं वाले जाई किन्हें बोल्या; म्हठेया आज अंगूरा रे बगीचे मन्झ जाई किन्हें काम कर l
\v 29 तिने जबाब दितेया, मां नी जाणा, पर बादा मन्झ से पछताई किन्हें चली गया l
\v 30 फेरी दूजे माहणुं वाले जाई किन्हें तिने तेहड़ा ई बोल्या, तिने जबाब दितेया, ठीक आ, हांऊ जाहां; पर से नी गया l
\v 31 इन्हा दुंहींं मंझा ले कुने बापू री इच्छा पूरी किती? तिन्हें बोल्या, पैहले माहणुं ए: यीसूए तिन्हा किन्हें बोल्या, हांऊ तुस्सा किन्हें सच बोल्हा; कि चुंगी लैणे वाळे होर वेश्या तुस्सा ले पैहले परमेसरा रे राजा मन्झ दाखल हूणां l
\v 32 क्यूंकि यहुन्ना धर्मा रे रस्ते ले हुई किन्हें तुस्सा वाले आया, होर तुस्से तेसरा विस्वास नी कितेया: पर वेश्या होर चुंगी लैणे वाळे तेसरा विस्वास कितेया: होर तुस्से ये देखी किन्हें बादा मन्झ भी नी पछताये कि तेसरा विस्वास करी लैंदे l
\s दुष्ट किसना रे दृष्टांत
\p
\v 33 एक होर दृष्टान्त सुणा: एक घर माल्क था, जिने अंगूरा रा बगीचा ल्गाया; होर तेता रे चहुँ पासे तिने बाड़ ल्गाया; होर तेस बगीचे मन्झ तिने रसा रा कुडं खणेयां; होर एक गुम्मट बणाया; होर किसाना जो तेता रा ठेका देई किन्हें से परदेसा जो चली गया l
\v 34 जेबे फला रा टैम नेडे आया, ता तिने आपणे फल लेणे रे कठे आपणे दास किसाना वाले भेजे l
\v 35 पर किसाने तेसरे दास पकड़े, कोई पिटे, होर कोई मारी दिते; होर केसी जो पात्थर मारे l
\v 36 फेरी तिने होर दास भेजे, जो पैहले ले ज्यादा थे; होर तिन्हें तिन्हा साउगी भी तेहड़ा ई कितेया l
\v 37 पर बादा मन्झ तिने आपणा म्हठा तिन्हा वाले ये ग्लाई किन्हें भेज्या, कि तिन्हा मेरे म्हठे री इज्जत करणी l
\v 38 पर किसाने पुत्रा जो देखी किन्हें आपु मन्झ बोल्या ये ता वारिस आ, आऊआ, आस्से एस जो मारी देई ऐ: होर एस री मीरास लई लैंहां ऐं l
\v 39 होर तिन्हेंं से पकड़ेया होर अंगूरा रे बगीचे ले बाहर काढ़ी किन्हें मारी दितेया l
\v 40 इधी कठे जेबे अंगूरा रे बगीचे रा माल्क आया, ता तेस तिन्हा किसाना साउगी क्या करणा?
\v 41 तिन्हें तेस किन्हें बोल्या, तेस स्यों बुरे लोक बुरी तरहा ले नास करी देणे; होर तेस अंगूरा रे बगीचा रे ठेका होरी किसाना जो देई देणा, जिन्हा टैमा पर तेस जो फल देया करणा l
\p
\v 42 यीसूए तिन्हा किन्हें बोल्या, क्या तुस्से कधी पवित्र सास्त्रा मन्झ ये नी पढ़ेया,
\q1 कि जेस पत्थरा जो राज्यमिस्त्रिये बेकार बोलिरा था,
\q2 से ई कुणे रे सिरा रा पात्थर हुई गया?
\q1 ये प्रभु री तरफा ले हुएआ,
\q2 होर ये आस्सा री नजरा मन्झ अदभुत आ,
\p
\v 43 इधी कठे हांऊ तुस्सा किन्हें बोल्हा, कि परमेसरा रा राज तुस्सा मंझा ले दूर करी दितेया जाणा; होर एहड़ी जाति जो दितेया जाणा जो तेता रा फल ल्याए l
\v 44 होर जेस एस पात्थरा पर पऊणा, तेस चकानाचूर हुई जाणा: होर जेस पर एस पात्थरा पऊणा, एस से पिसी देणा l
\v 45 माहयाजक होर फरीसी तेसरे दृष्टान्ता जो सुणी किन्हें समझी गए, कि से आस्सा रे बारे मन्झ बोल्हा l
\v 46 होर तिन्हेंं से पकड़वाणा चाहेया, पर स्यों लोका ले डरी गए क्यूंकि स्यों तेस जो नबी रे रूपा मन्झ जाणहांं ऐं थे l
\c 22
\s ब्याह री धामा रा दृष्टांत
\p
\v 1 एता पर यीसू दबारा तिन्हा किन्हें दृष्टान्ता मन्झ बोल्दा लग्या l
\v 2 स्वर्गा रा राज तेस राज्या साहीं आं, जिने आपणे म्हठे रा ब्याह कितेया l
\v 3 होर तिने आपणे दास भेजे, कि स्यों सादिरे लोका जो ब्याहा री दावता मन्झ सादे; पर तिन्हें आऊणा नी चाहेया l
\v 4 फेरी तिने होर कई दास ये बोली किन्हें भेजे, कि सादिरे लोका किन्हें बोला, देखा; हांऊ दावत त्यार करी चुकिरा, होर मेरे बकरे होर पाळी रे पसु काटी जाई चुकिरे: होर सभ कुछ त्यार आ; ब्याह री दावता मन्झ आऊ आ l
\v 5 पर स्यों लापरवाही करी किन्हें चली गये: कोई आपणी डोहरीया जो, कोई आपणे कामा जो l
\v 6 होर बाकि बचिरे लोके राजे रे दासा जो पकड़ी किन्हें तिन्हा री बेज्जती किती होर स्यों मारी दिते l
\v 7 राजे जो गुस्सा आया, होर तिने आपणी सेना भेजी किन्हें तिन्हा हत्यारे रा नास करी दितेया, होर तिन्हा रे नगर फूकी दिते l
\p
\v 8 तेबे तिने आपणे दासा किन्हें बोल्या, ब्याहा रा खाणा ता त्यार आ, पर सादिरे रे लोक लायक नी ठैहरे l
\v 9 इधी कठे चौराहे पर जाऊआ, होर जितने लोक तुस्सा जो मिले; सभी जो ब्याह री दावता मन्झ सादा l
\v 10 तेबे तिन्हें दासे सड़का पर जाई किन्हें क्या बुरे, क्या खरे, जितने मिले, सभ कठ किते; होर ब्याहा रा घर मैहमाना किन्हें भहरी गया l
\v 11 जेबे राजा मैहमाना जो देखणे रे कठे अंदर आया; ता तिने तेथी एक माहणुं देख्या, जिने जे ब्याहा रे कपड़े नी पैहनीरे थे l
\v 12 तिने तेस ले पुछेया हे दोस्त; तू ब्याहा रे कपड़े पैहने बगैर एथी किधियो आईरा? होर तेसरा मुंह बन्द हुई गया l
\v 13 तेबे राजे दासा किन्हें बोल्या, एस रे हाथ पैर बान्ही किन्हें एस जो बाहर न्ह्यारे मन्झ सट्टी देआ, तेथी रोणा होर दांत पिसणा पऊणे l
\v 14 क्यूंकि सादे गईरे ता बौहत ऐ पर चुनिरे थोहड़े ऐ l
\s कैसरा जो कर देणा
\p
\v 15 तेबे फरीसिये जाई किन्हें आपु मन्झ स्लाह किती, कि तेस जो किहां गल्ला मन्झ फसाए l
\v 16 होर तिन्हेंं आपणे चेले जो हेरोदिया साउगी तेस वाले ये बोलणे रे कठे भेज्या, कि हे गुरु, आस्से जाणहांं ऐं; कि तू सच्चा आ; होर परमेसरा रा पैंडा सच्चाई किन्हें स्खाहां; होर केसी री परवाह नी करदा, क्यूंकि तू माहणुं रा मुंह देखी किन्हें गल्ला नी करदा l
\v 17 इधी कठे तू आस्सा जो दस कि तू क्या समझ्हा? कैसरा जो कर देणा ठीक आ, कि नी l
\p
\v 18 यीसू ये तिन्हा री दुष्टता जाणी किन्हें बोल्या, हे कपटियो, तुस्से मेरी परखणी किधियो करहा ऐ?
\v 19 कर देणे रा सिक्का मुंजो दसा: तेबे स्यों तेस वाले एक दीनार लई आए l
\v 20 तिने, तिन्हा किन्हें बोल्या, ये मूर्ति होर नांऊ केस रा?
\v 21 तिन्हेंं तेस किन्हें बोल्या कैसरा रा; तेबे तिने, तिन्हा किन्हें बोल्या; जो कैसरा रा आ, से कैसरा जो; होर जो परमेसरा रा आ, से परमेसरा जो देआ l
\v 22 ये सुणी किन्हें स्यों हरान हुए, होर स्यों तेस जो छाडी किन्हें चली गये l
\s पुनरुत्थान होर ब्याह
\p
\v 23 तेस ई ध्याड़े, जेहड़ा स्दुकी बोल्हा ऐ कि मरिरे रा पुनरुत्थान नी हाया, स्यों तेस वाले आये, होर तिन्हें तेस ले पुछेया l
\v 24 कि हे गुरु; मुसे बोलीरा था, कि अगर कोई बगैर सन्तान मरी जाए, ता तेसरा भाई तेस री लाड़ी जो ब्याही किन्हें आपणे भाई रे कठे वंस पैदा करे l
\v 25 आस्सा रे सात भाई थे; पैहला ब्याह करी किन्हें मरी गया; होर सन्तान नी हुणे री वजहा ले से आपणी लाड़ी जो आपणे भाई रे कठे छाडी गया l
\v 26 इहां ईं दूजे होर त्रीजे भी कितेया, होर साता रे सात भाईया तक एहड़ा ई हुआ l
\v 27 सभी ले बादा मन्झ से ज्नाने भी मरी गई l
\v 28 पुनरुत्थाना रे टैम, से तिन्हा साता मन्झा ले केस री लाड़ी हूणी?
\p
\v 29 यीसूए तिन्हा जो जबाब दितेया, कि तुस्से पवित्र सास्त्र होर परमेसरा री सामर्थ नी जाणदे; इधी कठे तुस्से धोखे मन्झ ऐ l
\v 30 क्यूंकि पुनरुत्थान हुणे पर ब्याह सादी ना हूणीं ; पर तिन्हा स्वर्गा मन्झ परमेसरा रे दूता साहीं हूणां l
\v 31 पर मरीरे पुनरुत्थाना रे बारे मन्झ क्या तुस्से ये वचन नी पढ़ेया जो परमेसरे तुस्सा किन्हें बोल्या l
\v 32 कि हांऊ अब्राहमा रा परमेसर, होर इसहाका रा परमेसर, होर याकुबा रा परमेसर आ? से मुर्देया रा परमेसर नी आ; पर जिउंदेया रा परमेसर आ l
\v 33 ये सुणी किन्हें लोक तेसरे उपदेसा ले हरान हुए l
\s सभी ले बडा हुक्म
\p
\v 34 जेबे फरीसिये सुणेया, कि तिने सदुकिया रा मुंह बन्द करी दितेया; ता स्यों कठे हुये l
\v 35 होर तिन्हा मंझा ले एकी व्यवस्थापके परखणे रे कठे, तेस ले पुछेया l
\v 36 हे गुरु; व्यवस्था मन्झ कुण जे हुक्म बडा आ?
\v 37 तिने तेस किन्हें बोल्या, तू परमेसर आपणे प्रभु साउगी आपणे सारे मन होर आपणे सारे प्राण होर आपणे सारी बुद्धि किन्हें प्यार रख l
\v 38 बडा होर खास हुक्म ता ये ई आ l
\v 39 होर तेस साहीं ये दूजा हुक्म भी हाया, कि तू आपणे पड़ोसी किन्हें आपणे साहीं प्यार रख l
\v 40 ये ई दो हुक्म सारी व्यवस्था होर नबिया रा आधार आ l
\s मसीह केसरा पुत्र?
\p
\v 41 जेबे फरीसी कठे थे, यीसूए तिन्हा ले पुछेया l
\v 42 कि मसीह रे बारे मन्झ तुस्से क्या समझ्हा ऐ? से केस री सन्तान ई? तिन्हेंं तेस किन्हें बोल्या दाऊदा री सन्तान l
\v 43 तिने तिन्हा ले पुछेया, ता दाऊद आत्मा मन्झ हुई किन्हें तेस जो प्रभु कि बोल्हा आ?
\q1
\v 44 कि प्रभुए, मेरे प्रभु किन्हें बोल्या;
\q2 मेरे दाईं तरफ बैठ,
\q2 जेबे तक कि हांऊ तेरे दुस्मना जो तेरे पैरा रे थाले* नी करी देंऊ l
\p
\v 45 जेबे दाऊद तेस जो प्रभु बोल्हा, ता से तेसरा म्हठा किहां बणेयां?
\v 46 तेसरे जबाबा मन्झ कोई भी एक गल नी बोली सक्या; पर तेस ध्याड़े ले केसी जो दबारा तेस ले कुछ पूछणे री हिम्मत नी हुई l
\c 23
\s सास्त्रिया होर फरिसिया ले सावधान
\p
\v 1 तेबे यीसूए भीड़ा होर आपणे चेले किन्हें बोल्या l
\v 2 सास्त्री होर फरीसी मुसा री गद्दी पर बैठीरे l
\v 3 इधी कठे स्यों तुस्सा किन्हें जो कुछ बोले तेहड़ा ई करेया , होर मन्या; पर तिन्हा साहीं काम देख्या करदे; क्यूंकि स्यों बोल्हा ऐ ता जरुर ऐ पर करदे नी l
\v 4 स्यों एक एहड़े भारी बोझा जो जिन्हा जो चकणा मुस्किल आ, बान्ही किन्हें तिन्हा माहणुं रे खऊआ पर रख्हा ऐ; पर स्यों आपु तिन्हा जो आपणी गुठी किन्हें सरकाणा नी चाहन्दे l
\v 5 स्यों आपणे सारे काम लोका जो दसणे रे कठे करहा ऐ: स्यों आपणे ताबीजा जो चौड़े करहा ऐ, होर आपणे कपड़े री झालरा बडी करहा ऐ l
\v 6 होर दावता मन्झ खास-खास जगहा, होर सभा मन्झ खास-खास आसन l
\v 7 होर बजारा मन्झ नमस्कार होर माहणुं रे बीचा मन्झ रब्बी कैहलाणा तिन्हा जो खरा लघ्हा l
\v 8 पर, तुस्से रब्बी देख्या कैहलांदे; क्यूंकि तुस्सा रा एक ई गुरु आ: होर तुस्से सारे भाई ऐ l
\v 9 होर धरती पर केसी जो आपणा बापू देख्या बोल्दे, क्यूंकि तुस्सा रा एक ई बापू आ, जो स्वर्गा मन्झ आ l
\v 10 होर तुस्से स्वामी भी देख्या कैहलांदे, क्यूंकि तुस्सा रा एक ई स्वामी आ, यानि मसीह l
\v 11 जो तुस्सा मन्झ बडा हो, से तुस्सा रा सेवक बणे l
\v 12 जो कोई आपणे आपा जो बडा बणाए, से छोटा कितेया जाणा: होर जो कोई आपणे आपा जो छोटा बणाहंगा, से बडा कितेया जाणा l
\s सास्त्रिया होर फरिसिया रे पाखण्ड
\p
\v 13 हे कपटी सास्त्रियो होर फरीसियो तुस्सा पर हाय!
\v 14 तुस्से माहणुं रे खिलाफ स्वर्गा रे राजे रे दरवाजे बन्द करहा, ना ता आपु ई तेस मन्झ दाखल हुहां ऐं होर ना तेस मन्झ दाखल हुणे वाळे जो दाखल हूणां देहां ऐं l
\v 15 'हे कपटी सास्त्रियो होर फरीसियो तुस्सा पर हाय! तुस्से एक आदमी जो आपणे पन्था मन्झ ल्याऊणे रे कठे सारे जल होर थला मंझा फिरहा ऐ, होर जेबे से तेस पन्था मन्झ आई जाहां, ता तुस्से तेस जो आपणे ले दो गुणा नरकीय बणाई देहां ऐं l
\p
\v 16 हे काणे अगुवो, तुस्सा पर हाय, जो बोल्हा ऐ कि अगर कोई मन्दरा री कसम खाये ता कुछ नी आ; पर अगर कोई मन्दरा रे सोने री कसम खाए ता तेस कस्मा रा पालन करणा जरूरी आ l
\v 17 हे मूर्खो, होर काणेयो, कुण बडा आ, सोना या से मन्दर जेस ले सोना पवित्र हुहां?
\v 18 फेरी बोल्हा ऐ कि अगर कोई बेदी री कसम खाए ता कुछ नी आ, पर जो भेंट तेता पर ई, अगर कोई तेता री कसम खाए ता से आपणी कस्मा किन्हें बन्धी गया l
\v 19 हे काणेयो, कुण बडा आ, भेंट या बेदी: जेस ले भेंट पवित्र हुहां ईं?
\v 20 इधी कठे जो वेदी री कसम खाहां, से तेस्सा वेदी री, होर तेता पर रखी री चीजा री कसम खाहां l
\v 21 होर जो मन्दरा री कसम खाहां, से तेस्सा वेदी री, होर तेता मन्झ रैहणे वाळी चीजा री भी कसम खाहां l
\v 22 होर जो स्वर्गा री कसम खाहां, से परमेसरा री राजगद्दी री होर तेता पर बैठणेवाळे री भी कसम खाहां l
\p
\v 23 हे कपटी सास्त्रियो, होर फरीसियो, तुस्सा पर हाय; तुस्से पदीने होर सूम्फ होर जीरे रा दसवां अंस देहां ऐं, पर तुस्से व्यवस्था री जरूरी गल्ला यानि न्याय, दया होर विस्वास छाडी दितीरा, चहिए था कि इन्हा जो भी करदे रैहन्दे, होर तिन्हा जो भी ना छाडदे l
\v 24 हे काणे अगुवो, तुस्से मच्छरा जो ता छाणी देहां ऐं, पर ऊंटा जो निगळी जाहें l
\p
\v 25 हे कपटी सास्त्रियो, होर फरीसियो, तुस्सा पर हाय, तुस्से कौली होर थाळू जो ऊपरा-ऊपरा ले ता मांज्हा ऐ, पर स्यों अन्दरा ले लालच होर असंयमा किन्हें भहरी रे l
\v 26 हे काणे फरीसियो, पैहले कौली होर थाळू अन्दरा ले मांजा ताकि स्यों बाहरा ले भी साफ हो l
\p
\v 27 हे कपटी सास्त्रियो, होर फरीसियो, तुस्सा पर हाय; तुस्से चुना कितरी कब्रा साहीं ऐं जो ऊपरा ले ता खरे सुझ्हा ऐ; पर अन्दरा ले मुर्दे री हड्डीया होर सभ किस्मा री मलिनता किन्हें भहरी री l
\v 28 इहां ईं तुस्सा भी ऊपरा ले ता माहणुं जो धर्मी सुझ्हा ऐ, पर अन्दरा ले कपट होर अधर्मा किन्हें भहरी रे l
\s सास्त्रिया होर फरिसिया पर सजा री भविस्यवाणी
\p
\v 29 हे कपटी सास्त्रियो, होर फरीसियो, तुस्सा पर हाय; तुस्से नबिया री कब्रा स्जाहें होर धर्मियों री कब्र बणाहें l
\v 30 होर बोल्हा ऐ, कि अगर आस्से आपणे बापदादा रे टैमा मन्झ हुन्दे ता नबिया री हत्या मन्झ तिन्हा रे साझीदार नी हुन्दे l
\v 31 एता ले ता तुस्से आपणे आपा पर आपु ई गुआही देहां ऐं, कि तुस्से तिन्हा री संन्तान ऐ जिन्हें जे नबिया री हत्या किती l
\v 32 ता तुस्से आपणे बापदादा रे पापा रा घड़ा भरा l
\v 33 हे सांपो, हे सांपा रे बच्चेयो, तुस्सा नरका रे दण्डा ले किहाँ बचणा?
\v 34 इधी कठे देखा, मां तुस्सा वाले नबी होर बुद्धिमान होर सास्त्री भेजणे; होर तुस्सा तिन्हा मंझा ले कितने मारी देणे, होर क्रुसा पर चढ़ाणें; होर कितने जो आपणी सभा मन्झ कोड़े मारणे, होर एक नगरा ले दूजे नगरा तक तिन्हारा पीछा करदे रैहणां l
\v 35 जेस ले धर्मी हाबिला ले लई किन्हें बिरिक्याहा रे म्हठे जकरयाहा तक, जेस जो तुस्से मन्दरा होर वेदी रे बीचा मन्झ मारी दितीरा था, जितने धर्मिया रा खून धरती पर बहाया गईरा, से सब तुस्सा रे मूंडा पर पई जाणा l
\v 36 हांऊ तुस्सा किन्हें सच बोल्हा, ये सब गल्ला एस्सा पीढ़ी रे लोका पर आई जाणी l
\s यरुस्लेमा रे कठे रोणा
\p
\v 37 हे यरुस्लेम, हे यरुस्लेम; तू जो नबिया जो मारी देहां, होर जो तेरे वाले भेजे गए, तिन्हा जो पत्थरवाह करहा, कितनी बारी मैं चाहेया कि जिहां मुर्गी आपणे बच्चेया जो आपणे फान्खा थाले कट्ठा करहा ई, तिहां ईं हांऊ भी तेरे बच्चे जो कट्ठा करूं; पर तुस्से नी चाहेया l
\v 38 देखा, तुस्सा रा घर तुस्सा रे कठे पूरी तरहा ले उजड़ी जाणा l
\v 39 इधी कठे हांऊ तुस्सा किन्हें बोल्हा; कि एभे ले जेबे तक तुस्सा नी बोलणा, कि भागा वाळा आ से, जो प्रभु रे नांऊआंं ले आहूँआंं, तेबे तक तुस्सा हांऊ दबारा नी देखणा l
\c 24
\s मन्द्रा रे विनासा रे बारे मन्झ भविस्यवाणी
\p
\v 1 जेबे यीसू मन्दरा ले निकळी किन्हें जाया करहा था, ता तेसरे चेले तेस जो मन्दरा री रचना दसणे रे कठे तेस वाले आये l
\v 2 तिने तिन्हा किन्हें बोल्या, क्या तुस्से ये सभ नी देखदे? हांऊ तुस्सा किन्हें सच बोल्हा; एथी पात्थरा पर पात्थर भी नी छुटणा, जो ढाया नी जाणा l
\s संकट होर क्लेस
\p
\v 3 होर जेबे से जैतूना रे पहाड़ा पर बैठी रा था, ता चेले लग जे तेस वाले आई किन्हें बोल्या, आस्सा किन्हें बोल कि ये गल्ला कधी हूणीं? होर तुस्सा रे आऊणे रा, होर संसारा रे अन्ता रा क्या चिन्ह हूणीं?
\v 4 यीसूए तिन्हा जो जबाब दितेया, सावधान रहा! कोई तुस्सा जो ना भरमाए l
\v 5 क्यूंकि कई एहड़े हुणे जिन्हा मेरे नांऊआंं ले आई किन्हें बोलणा, कि हांऊ मसीह आ: होर कई भरमाए जाणे l
\v 6 तुस्सा लड़ाइया होर लड़ाइया री चर्चा सुणनी; देखा डरदे देख्या क्यूंकि इन्हा रा हूणां जरूरी आ, पर तेस टैम अन्त नी हूणां l
\v 7 क्यूंकि जाति पर जाति, होर राज्या पर राज्या चढ़ाई करणी, होर जगहा-जगहा अकाल पऊणे, होर हिलण हुणे l
\v 8 ये सभ गल्ला पीड़ा री सुरुआत हूणीं l
\v 9 तेबे तिन्हा, दुःख देणे रे कठे तुस्से पकड़वाणे, होर तुस्से मारी देणे होर मेरे नांउआं री वजहा ले सब जातिया रे लोका तुस्सा किन्हें बैर रखणा l
\v 10 होर तेबे कईया ठोकर खाणी, होर एक दूजे किन्हें बैर रखणा l
\v 11 होर कई झूठे नबी उठ खड़े हूणे, होर कई भरमाणे l
\v 12 होर पाप बढ़ने ले कईया रा प्यार ठंडा हुई जाणा l
\v 13 पर जो अन्ता तक धीरज रखगा, तेसरा ई उद्धार हूणां l
\v 14 होर राज्या रा ये सुसमाचार सारे संसारा मन्झ प्रचार कितेया जाणा, ताकि सब जातिया पर गुआही हो, तेबे अन्त आई जाणा l
\s माह संकटा री सुरुआत
\p
\v 15 इधी कठे जेबे तुस्से लोक तेस्सा उजाड़णेवाली घृणित चीजा जो जेस री चर्चा दानियल नबी रे ज्रीए हुई री थी, पवित्र स्थाना मन्झ खड़ी रे देखो, (जो पढ़े, से समझी जाए) l
\v 16 तेबे जो यहूदिया मन्झ हो स्यों पाहड़ा पर भगी जाए l
\v 17 जो छता पर हो, स्यों आपणे घरा मन्झ स्मान लेणे रे कठे नी उतरे l
\v 18 होर जो डोहरीया मन्झ हो, स्यों आपणा कपड़ा लेणे रे कठे पीछे ना मुड़े l
\p
\v 19 तिन्हा ध्याड़े मन्झ जो गर्भवती होर दूध पिआंदी हूणीं, तिन्हा रे कठे हाय, हाय l
\v 20 होर प्रार्थना करा; कि तुस्सा जो सर्दी मन्झ या सब्ता रे ध्याड़े भगणा नी पई जाए l
\v 21 क्यूंकि तेस टैम एहड़ा भारी दुःख हूणां, जो संसारा ले एबे तक ना ता हुआ, होर ना कधी हूणां l
\v 22 होर अगर स्यों ध्याड़े नी घटाए जांदे, ता कोई प्राणी नी बचदा; पर चुणीरे लोका री वजहा ले स्यों ध्याड़े घटाये जाणे l
\v 23 तेस टैम अगर कोई तुस्सा किन्हें बोले, कि देखा, मसीहा एथी आ l या तेथी आ ता विस्वास देख्या करदे l
\p
\v 24 क्यूंकि झूठे मसीह होर झूठे नबी पैदा हुई जाणे, होर बड़े चिन्ह होर अदभुत काम दसणे, कि अगर हुई सके ता चुणी रे जो भी भरमाई दे l
\v 25 देखा, मैं पैहले ई तुस्सा किन्हें ये सब कुछ बोली दितिरा l
\v 26 इधी कठे अगर स्यों तुस्सा किन्हें बोले, देखा, से जंगला मन्झ आ, ता बाहर देख्या चली जांदे, देखा, से छता ऊपर आ; ता विस्वास देख्या करदे l
\p
\v 27 क्यूंकि जिहां बिजली पूर्वा ले निकळी किन्हें पश्चिमा तक चमक्हा ई, तेहड़ा ई माहणुं रे पुत्रा रा भी आऊणा हूणां l
\v 28 जेथी ल्हास हो, तेथी गिद्ध कट्टे हुणे l
\s माहणुं रे पुत्रा रा दबारा आऊणा
\p
\v 29 तिन्हा ध्याड़े क्लेसा (दुःखा) ले बाद एकदम सूरज काळा (न्ह्यारा) हुई जाणा, होर चान्दणी रा प्रयासा चली जाणा, होर तारे सर्गा ले पई (टिरी) जाणे होर सर्गा री सक्तिया हिलाई जाणी l
\v 30 तेबे माहणुं रे पुत्रा रा चिन्ह सर्गा मन्झ सुझ्हणा, होर तेबे धरती रे सभ कुला रे लोका छाती पिटणी; होर माहणुं रे पुत्रा जो बड़ी सामर्थ होर म्हीमा साउगी सर्गा रे बादला पर आऊन्दे देखणा l
\v 31 होर तेस तुरही री अवाजा साउगी, आपणे दूत भेजणे, होर तिन्हा एस पुन्घ्हा ले लई किन्हें तेस पुन्घ्हा तक, चार दिसा ले तेसरे चुणी रे लोक कठे करणे l
\s अन्जीरा रे डाळा रा उदाहरण
\p
\v 32 अंजीरा रे डाळा ले ये दृष्टान्त सिखा: जेबे तेस री डाळी नरम हुई जाहीं होर पातर निकळदे लघ्हा ऐ; ता तुस्से जाणी लैंहां ऐं, कि गर्मी रा टैम नेडे आ l
\v 33 इधी कठे जेबे तुस्से इन्हा गल्ला जो हुंदे देखो, ता जाणी लया, कि से नेडे आ, बल्कि दरवाजे वाले आ l
\v 34 हांऊ तुस्सा किन्हें सच बोल्हा, कि जेबे तक ये सभ गल्ला पूरी नी हुई ले, तेबे तक ये पीढ़ी नी जाणी l
\v 35 सर्ग होर धरती टळी जाणे, पर मेरी गल्ला कधी ना टळणी l
\s जाग्दे रहुआ
\p
\v 36 तेस ध्याड़े होर तेस घड़ी रे बारे मन्झ कोई नी जाणदा, ना स्वर्गा रे दूत, होर ना पुत्र, पर सिर्फ पिता l
\v 37 जिहां नूहा रे ध्याड़े थे, तिहां माहणुं रे पुत्रा रा आऊणा भी हूणां l
\v 38 क्यूंकि जिहां जल-प्रलया रे टैमा मन्झ पैहले, जेस ध्याड़े तक कि नूह जहाजा पर नी चढ़ेया, तेस ध्याड़े तक लोक खांदे पींदे रहे, होर तिन्हा मन्झ ब्याह सादी हुन्दी रही l
\v 39 होर जेबे तक जल-प्रलय तिन्हा सारेया* जो बहाई किन्हें नी लई गया, तेबे तक तिन्हा जो कुछ भी पत्ता नी लग्या; तिहां ईं माहणुं रे पुत्रा रा आऊणा भी हूणां l
\v 40 तेस टैम दो जण डोहरीया मन्झ हुणें, एक लई लैणा होर दूजा छाडी दितेया जाणा l
\v 41 दो जनानियां चक्की पिसदी हूणीं, एक लई जाणी होर दूजी छाडी दिती जाणी l
\v 42 इधी कठे जागदे रहुआ, क्यूंकि तुस्से नी जाणदे कि तुस्सा रा प्रभु केस ध्याड़े आउणा l
\v 43 पर ये जाणी लो कि अगर घरा रा स्वामी जाणदा हुन्दा कि चोर केस टैम आऊणा, ता से जागदा रैहन्दा; होर आपणे घरा मन्झ सेंघ लगणे नी देंदा l
\v 44 इधी कठे तुस्से भी त्यार रहा, क्यूंकि जेस टैमा रे बारे मन्झ तुस्से सोच्दे भी नी, तेस ई टैम माहणुं रा पुत्र आई जाणा l
\s भरोसे लायक दास होर दुष्ट दास
\p
\v 45 से भरोसे रे लायक होर बुद्धिमान दास कुणहांं, जेस जो स्वामीये आपणे नौकर चाकरा पर मुखिया नियुक्त करणा, कि से तिन्हा जो टैमा पर खाणा दे?
\v 46 भागा वाळा आ, से दास, जेस जो तेसरा स्वामी आई किन्हें एहड़ा ई करदे पाये l
\v 47 हांऊ तुस्सा किन्हें सच बोल्हा; तेस से आपणी सारी धन दौलता पर मुखिया नियुक्त करणा l
\v 48 पर अगर से दुष्ट दास सोच्दा लगे, कि आस्सा रे स्वामी रे आऊणे मन्झ हली देर ई l
\v 49 होर आपणे साथी दासा जो मारदा पिटदे लगे, होर दारु पीणे वाळे लोका साउगी खाए पीए l
\v 50 ता तेस दासा रा स्वामी एहड़े ध्याड़े आउणा, जेबे से तेस रा इंतजार नी करदा हो l
\v 51 होर एहड़े टैमा मन्झ आऊणा जो से नी जाणदा हो, होर तेस जो बड़ी भारी ताड़ना देई किन्हें, तेसरा भाग कपटिया साउगी ठैहराणा: तेथी रोणा होर दांत पिसणा हूणां l
\c 25
\s दस कुआरिया रा दृष्टांत
\p
\v 1 तेबे स्वर्गा रा राज तिन्हा दस कुआरिया साहीं आं जो आपणी म्साला लई किन्हें लाड़े किन्हें मिलणे रे कठे निकळी l
\v 2 तिन्हा मन्झा ले पांज मुर्ख होर पांज समझकार थी l
\v 3 मूर्खे आपणी म्साला ता लई ली, पर आपणे साऊगी तेल नी लया l
\v 4 पर समझकारे आपणी म्साला साऊगी आपणी कुप्पिया मन्झ तेल भी भरी लया l
\v 5 जेबे लाड़े रे आऊणे मन्झ देर हुई गई, ता स्यों सभ निंद्रा रे मारे उन्घ्दी लगी; होर सई गई l
\p
\v 6 आधी राती हाल्ला पया, कि देखा, लाड़ा आया करहा, तेस किन्हें मिलणे रे कठे चला l
\v 7 तेबे स्यों सभ कुआरिया उठी किन्हें आपणी-आपणी म्साला ठीक करदे लगी l
\v 8 होर मूर्खे समझदारा किन्हें बोल्या आपणे तेला मन्झा ले कुछ आस्सा जो भी दे, क्यूंकि आस्सा री म्साला बुझी जाया करहा ई l
\v 9 पर समझकारे जबाब दितेया कि हुई सक्हा कि आस्सा रे होर तुस्सा रे कठे ये तेल पूरा नी हो; खरा ता ये आ, कि तुस्से बेचणेवाळे वाले जाई किन्हें आपणे कठे तेल मूल्ले लई आऊआ l
\v 10 जेबे स्यों तेल मुल्ले लैणे रे कठे जाया करहा ई थी, ता लाड़ा पूजी गया, होर जो त्यार थी, स्यों तेस साऊगी ब्याह रे घरा मन्झ चली गई होर दरवाजा बन्द करी दितेया गया l
\v 11 एता ले बाद स्यों दूजी कुआरिया भी आई किन्हें बोल्दी लगी, हे स्वामी, हे स्वामी, आस्सा रे कठे दरवाजा खोल्ही देआ l
\v 12 तिने जबाब दितेया, कि हांऊ तुस्सा किन्हें सच-सच बोल्हा; हांऊ तुस्सा जो नी जाणदा l
\v 13 इधी कठे जागदे रहा, क्यूंकि तुस्से ना ता तेस ध्याड़े जो जाणहांं ऐं, ना तेस्सा घड़ी जो l
\s तोड़े रा दृष्टांत
\p
\v 14 क्यूंकि ये तेस माहणुं री दसा साहीं आं जिने जे परदेसा जो जाणे रे टैमा आपणे दास सादी किन्हें, आपणी संपत्ति तिन्हा जो सौंपी दिती l
\v 15 होर तिने एकी जो पांज तोड़े, होर दूजे जो दो, होर त्रीजे जो एक: यानि हर एकी जो तेस री सामर्था रे मुताबक दितेया, होर तेबे से परदेसा जो चली गया l
\v 16 तेबे जेस जो पांज तोड़े मिले थे, तिने झटपट जाई किन्हें तिन्हा किन्हें लेण देण कितेया, होर पांज तोड़े होर क्माए l
\v 17 इहां ईं जेस जो दो मिलीरे थे, तिने भी दो होर कमाए l
\v 18 पर जेस जो एक मिलिरा था, तिने जाई किन्हें माटा खणेया, होर आपणे स्वामी रे ढब्बे ल्कोई दिते l
\p
\v 19 बौहत ध्याड़े ले बाद तिन्हा दासा रा स्वामी आई किन्हें तिन्हा ले लेखा लैंदा लग्या l
\v 20 जेस जो पांज तोड़े मिलीरे थे, तिने पांज तोड़े होर ल्याई किन्हें बोल्या हे स्वामी, तुस्से मुन्जो पांज तोड़े सौंपी रे थे, देख मैं पांज तोड़े होर कमाए l
\v 21 तेसरे स्वामीये तेस्स किन्हें बोल्या, बौहत बढ़िया, हे खरे होर भरोसे रे लायक दास, तू थोहड़े मन्झ भरोसे रे लायक रैहया, मां तू बौहत चीजा रा अधिकारी बनाणा आपणे स्वामी री खुसी मन्झ भागीदार बण l
\p
\v 22 होर जेस जो दो तोड़े मिलिरे थे, तिने भी आई किन्हें बोल्या; हे स्वामी तुस्से मुंजो दो तोड़े सौंपिरे थे, देखा, मैं भी दो तोड़े होर क्माए l
\v 23 तेसरे स्वामीये तेस किन्हें बोल्या, बौहत बढ़िया खरे होर भरोसे रे लायक दास, तू थोहड़े मन्झ भरोसे रे लायक रैहया, मां तू बौहत सारी चीजा रा अधिकारी बनाणा आपणे स्वामी री खुसी मन्झ भागीदार बण l
\p
\v 24 तेबे जेस जो एक तोड़ा मिलिरा था, तिने आई किन्हें बोल्या; हे स्वामी, हांऊ तुजो जाणहांं था, कि तू कठोर माहणुंआं, होर जेथी तू बाहन्दा नी तेथी तू करहा l
\v 25 इधी कठे हांऊ डरी गया होर जाई किन्हें तुस्सा रा तोड़ा माटे मन्झ ल्कोई दितेया; देखा, जो तुस्सा रा आ, से ये आ l
\v 26 तेसरे स्वामीये तेस जो जबाब दितेया, कि हे दुष्ट होर आलसी दास; जेबे तू ये जाणहांं था, कि जेथी मैं नी बाहेया तेथी हांऊ काट्हा; होर जेथी मैं बेजा नी बाहेया तेथी हांऊ कठा करहा l
\v 27 ता तुजो मेरा पैसा सौहकारा वाले जम्हा करवाणा चहिए था, ताकि हांऊ आई किन्हें आपणा पैसा ब्याजा समेत लई लैंदा l
\v 28 इधी कठे से तोड़ा तेस ले लई लऊआ, होर जेस वाले दस तोड़े ऐ, तेस जो देई देआ l
\v 29 क्यूंकि जेस केसी वाले हाया, तेस जो होर दितेया जाणा, होर तेस वाले बौहत हुई जाणा: पर जेस वाले नी आ, तेस ले से भी लई लैणा जो तेस वाले आ l
\v 30 होर एस नकम्मे दासा जो बाहर न्ह्यारे मन्झ सट्टी देआ, जेथी रोणा होर दांत पिसणा हूणां l
\s फैसले रा ध्याड़ा
\p
\v 31 जेबे माहणुं रे पुत्रा आपणी म्हीमा मन्झ आउणा, होर सारे स्वर्गदूत तेस साऊगी आऊणे ता तेस आपणी म्हीमा री राजगद्दी पर विराजमान हूणां l
\v 32 होर सारी जातिया तेसरे साम्हणें कठी किती जाणी; होर जिहां पुहाल भेडा जो बकरिया ले लग करहा, तिहां ईं तेस स्यों एक दूजे ले लग करणे l
\v 33 होर तेस भेडा आपणी दाईं वखा होर बकरिया बाईं वखा खड़ी करणी l
\v 34 तेबे राजे आपणी दाईं वखा वाळी किन्हें बोल्या, हे मेरे पिता रे धन्य लोको, आऊआ, तेस राज्या रे आधिकारी हुई जाऊआ, जो संसारा री सुरुआता ले तुस्सा रे कठे त्यार कितीरा l
\v 35 क्यूंकि हांऊ भूखा था, होर तुस्से मुंजो खाणे जो दितेया; हांऊ सोख्हा था, होर तुस्से मुंजो पाणी प्याया, हांऊ परदेसी था, होर तुस्से हांऊ आपणे घरा मन्झ नी ठैहराया l
\v 36 हांऊ नांगा था, तुस्से मुंजो कपड़े पन्ह्याए; हांऊ बमार था, तुस्से मेरी खैर खबर लई, हांऊ जेहला मन्झ था, तुस्से मेरे किन्हें मिल्दे आए l
\p
\v 37 तेबे धर्मीया तेस जो जबाब देणा कि हे प्रभु, आस्से केभे तुस्से भूखे देखे होर तुस्सा जो खाणा खुआया? या सोख्हा देख्या, होर पाणी प्याया?
\v 38 आस्से केभे तुस्से परदेसी देखे होर आपणे घरा मन्झ ठैहराया या नांगे देखे, होर कपड़े पन्ह्याए?
\v 39 आस्से केभे तुस्से बमार या जेहला मन्झ देख्या होर तेरे किन्हें मिल्दे आए?
\v 40 तेबे तेस राजे तिन्हा जो जबाब देणा; हांऊ तुस्सा किन्हें सच बोल्हा; कि तुस्से जो मेरे इन्हा छोटे ले छोटे भाइया मंझा ले केसी एकी साऊगी कितेया, से मेरे साउगी कितेया l
\v 41 तेबे तेस बाईं वखा वाळी किन्हें बोलणा, हे श्रापित लोको, मेरे साम्हणें ले तेस अनन्त आगा मन्झ चली जाऊआ, जो सैतान होर तेसरे दूता रे कठे त्यार किती गईरी l
\v 42 क्यूंकि हांऊ भूखा था, होर तुस्से मुंजो खाणे जो नी दितेया, हांऊ सोख्हा था, होर तुस्से मुंजो पाणी नी प्याया l
\v 43 हांऊ परदेसी  था, होर तुस्से मुंजो आपणे घरा मन्झ नी ठैहराया; हांऊ नांगा था, होर तुस्से मुंजो कपड़े नी पन्ह्याए; हांऊ बमार होर जेहला मन्झ था, होर तुस्से मेरी खैर खबर नी लई l
\p
\v 44 तेबे तिन्हा जबाब देणा, कि हे प्रभु, आस्से तुस्से केभे भूखे, या सोख्हे, या परदेसी , या नांगे, या बमार, या जेहला मन्झ देखे, होर तुस्सा री सेवा टैहल नी किती?
\v 45 तेबे तेस तिन्हा जो जबाब देणा, हांऊ तुस्सा किन्हें सच बोल्हा, कि तुस्से जो इन्हा छोटे ले छोटे मंझा ले केसी एकी किन्हें नी कितेया, से मेरे किन्हें भी नी कितेया l
\v 46 होर इन्हा अनन्त दण्ड भोगणा पर धर्मीया अनन्त जिंदगी मन्झ दाखल हूणां l
\c 26
\s यीसू रे खिलाफ साजिस
\p
\v 1 जेबे यीसु ये सभ गल्ला बोली बैठ्या, ता से आपणे चेले किन्हें बोल्दा लग्या l
\v 2 तुस्से जाणहांं ऐं कि दो ध्याड़े बाद फसहा रा साजा आ होर माहणुंआं रा पुत्र क्रूसा पर चढ़ाणे रे कठे पकड़ाया जाणा l
\p
\v 3 तेबे माहयाजक होर प्रजा रे पुरनिये काइफा नांऊआंं रे माहयाज्का रे दरबारा मन्झ कठा हुए l
\v 4 होर स्यों आपु मन्झ सोच विचार करदे लगे कि यीसू जो धोखे किन्हें पकड़ाई किन्हें मारी दे l
\v 5 पर स्यों बोल्हा ऐ थे, कि साजे रे ध्याड़े नी; केते एहड़ा नी हो कि लोका मन्झ हाल्ला पई जाए l
\s यीसू पर इत्रा रा छिड़काव
\p
\v 6 जेबे यीसू बैतनिय्याहा मन्झ समौन कोढ़ी रे घरा मन्झ था l
\v 7 तेबे एक ज्नाने सगंमरमरा रे भांडे मन्झ कीमती इत्र लई किन्हें तेस वाले आई, होर जेबे से खाणा खांदे बैठी रा था, ता तेसरे मुण्डा पर दली दितेया l
\v 8 ये देखी किन्हें, तेसरे चेले जहळी किन्हें बोल्दे लगे, ये इत्र किधियो बर्बाद करी दितेया?
\v 9 ये इत्र ता खरी कीमता मन्झ बेची किन्हें गरीबा जो बांडी सक्हा ऐ थे l
\p
\v 10 ये जाणी किन्हें यीसूए तिन्हा किन्हें बोल्या, तुस्से एस्सा जनानिया जो किधियो परेसान करहा ऐ? तेस्से मेरे किन्हें भलाई किती l
\v 11 गरीब ता तुस्सा साउगी हमेसा रैंहां ऐं, पर मां तुस्सा किन्हें हमेसा साउगी नी रैहणां l
\v 12 तेसे मेरे सरीरा पर जो इत्र छिड़क्या, तेस्से ये मेरे दफनाये जाणे रे कठे कितेया l
\v 13 हांऊ तुस्सा किन्हें सच बोल्हा, कि सारे संसारा मन्झ जेथी केथी ये सुसमाचार प्रचार कितेया जाणा, तेथी तेस्सा रे एस कामा रा बखान भी तेस्सा री यादा मन्झ कितेया जाणा l
\s यहूदा इस्करियोति रा विस्वासघात
\p
\v 14 तेबे यहूदा इस्करियोतीए जो बारा चेले मंझा ले एक था, तिने प्रधान याजका वाले जाई किन्हें बोल्या l
\v 15 अगर हांऊ तेस जो तूस्सा रे हाथा मन्झ पकड़वाई दूँ; ता तुस्सा मुंजो क्या देणा? तिने तेस जो तीह चांदी रे सिक्के तोली किन्हें देई दिते l
\v 16 होर से तेस ई टैमा ले तेस जो पकड़वाणे रा मौका तोपदा लग्या l
\s चेले साउगी फसहा री आखरी दावत
\p
\v 17 अखमीरी रोटी रे साजे रे पैहले ध्याड़े चेले यीसू वाले आई किन्हें पुछदे लगे, ''तू क्या चाहां कि आस्से तेरे कठे फसह खाणे री त्यारी करे?
\v 18 तिने बोल्या, नगरा मन्झ फलाणे माहणुं वाले जाई किन्हें तेस किन्हें बोला, कि गुरु बोल्हा, कि मेरा टैम नेडे आ, मां तेरे घरा आपणे चेले साउगी साजा मनाणा l''
\p
\v 19 होर चेले यीसू रा हुक्म मन्या होर तिन्हें फसहा री त्यारी किती l
\v 20 जेबे साहन्ज हुई, ता से बारा चेले साउगी खाणा खांदे बैठ्या l
\v 21 जेबे स्यों खाणा खाया करहा ऐ थे, तेबे तिने बोल्या, हांऊ तुस्सा किन्हें सच बोल्हा, कि तुस्सा मंझा ले एकिया हांऊ पकड़वाणा l
\v 22 होर एता पर स्यों दुःखी हुई गये होर हर एक तेस ले पुछद लग्या, हे गुरु, क्या से हांऊ आं?
\v 23 तिने जबाब दित्या, कि जिने मेरे साउगी थाळी मन्झ हाथ पाईरा l
\v 24 माहणुं रा पुत्रा ता जेहड़ा तेसरे बारे मन्झ लिखीरा, तेहड़ा ई हूणां ; पर हाय तेस माहणुं पर जेस री वजहा ले माहणुं रा पुत्र पकड़वाया जाहां: अगर तेस माहणुं रा जन्म नी हुन्दा ता तेस रे कठे ये खरा हुन्दा l
\v 25 तेबे तेसरे पकड़वाणे वाळे यहूदा इस्करयोतिए बोल्या, हे रब्बी, क्या से हांऊ आं? l
\s प्रभु-भोज
\p
\v 26 तिने तेस किन्हें बोल्या, तैं बोली दितेया: जेबे स्यों खाया करहा ऐ थे तेबे यीसूए रोटी लई, होर आसीष मांगी किन्हें तोड़ी, होर चेले जो देई किन्हें बोल्या, लऊआ, खाऊआ ये मेरा सरीर आ l
\v 27 फेरी तिने कटोरा लई किन्हें, धन्यवाद कितेया, होर तिन्हा जो देई किन्हें बोल्या, तुस्से सारे एता मन्झा ले पीया l
\v 28 क्यूंकि ये वाचा रा मेरा से खून आ, जो सभी रे पापा री माफी रे कठे बहाया जाहां l
\v 29 हांऊ तुस्सा किन्हें बोल्हा, कि अंगूरा रा ये रस मां तेस ध्याड़े तक कधी नी पीणा, जेबे तक तुस्सा साउगी आपणे पिता रे राजा मन्झ नंऊआं नी पिंऊ l
\v 30 फेरी स्यों भजन गाई किन्हें जैतूना रे पहाड़ा पर गये l
\s पतरसा रे इन्कारा रे बारे मन्झ भविस्यवाणी
\p
\v 31 तेबे यीसूए तिन्हा किन्हें बोल्या, तुस्सा सभीया आज राती मेरे बारे मन्झ ठोकर खाणी; क्यूंकि लिखीरा, कि मां चरवाहा मारणा; होर झुण्डा री भेडा तितर बितर हुई जाणी l
\v 32 पर मां आपणे जी उठणे ले बाद तुस्सा ले पैहले गलीला जो जाणा l
\v 33 एता पर पतरसे तेस किन्हें बोल्या, अगर सब तेरे बारे मन्झ ठोकर खाए ता खाए, पर मां कधी भी ठोकर नी खाणी l
\v 34 यीसूए तेस किन्हें बोल्या, हांऊ तेरे किन्हें सच बोल्हा, कि आज राती ई कुक्कड़ा रे झांग देणे ले पैहले, तुध तीन बारी मुखरी जाणा l
\v 35 पतरसे तेस किन्हें बोल्या, अगर मुंजो तेरे साउगी मरणा भी पई जाए, तेबे भी, मां कधी नी मुखरणा: होर एहड़ा ई सभ चेले भी बोल्या l
\s गत्समनी मन्झ प्रार्थना
\p
\v 36 तेबे यीसू आपणे चेले साउगी गतसमनी नांऊआंं री जगहा मन्झ आया होर आपणे चेले किन्हें बोल्दा लग्या, एथी बैठी रैहया, जेबे तक कि हांऊ तेथी जाई किन्हें प्रार्थना नी करूं l
\v 37 होर से पतरस होर जब्दी रे दुंहें म्हठे जो आपणे साउगी लई गया, होर उदास होर परेसान हुँदा लग्या l
\v 38 तेबे तिने तिन्हा किन्हें बोल्या; मेरा जीऊ बौहत उदास आ, एथी तक कि मेरा प्राण निकळणे तक तुस्से एथी रुका, होर मेरे साउगी जागदे रहा l
\v 39 फेरी से थोहड़ा जे अगे जाई किन्हें मुंहा रे भारे पई गया, होर ये प्रार्थना करदा लग्या, कि हे मेरे पिता, अगर हुई सके, ता ये कटोरा मेरे ले टळी जाये; तेबे भी जेहड़ा हांऊ चाहां तेहड़ा नी, पर जेहड़ा तू चाहां तेहड़ा ई हो l
\p
\v 40 फेरी से चेले वाले आया होर तिने स्यों सुतिरे देखे, होर तिने पतरसा किन्हें बोल्या, क्या तुस्से मेरे साउगी एक घड़ी भी जागी नी सके?
\v 41 जागदे रहा होर प्रार्थना करा कि तुस्से परीक्षा मन्झ नी पओ; आत्मा ता त्यार ई, पर सरीर कमजोर आ l
\v 42 फेरी तिने दूजी बारी जाई किन्हें ये प्रार्थना किती, के हे मेरे पिता, अगर ये मेरे पीये बगैर नी हटी सक्दा ता तेरी इच्छा पूरी हो l
\v 43 तेबे तिने आई किन्हें स्यों दबारा सुतिरे देखे, क्यूंकि तिन्हा री हाखिया निंद्रा किन्हें भहरी री थी l
\v 44 होर से तिन्हा जो छाडी किन्हें दबारा चली गया, होर से ई गल बोली किन्हें, तिने त्रीजी बारी प्रार्थना किती l
\v 45 तेबे तिने चेले बाले आई किन्हें बोल्या, ऐबे सौउंदे रहा, होर अराम करा; देखा से टैम आई गईरा होर माहणुं रा पुत्र पापिया रे हाथा पकड़वाया जाहां l
\v 46 उठा, चला; देखा, मेरा पकड़वाणेवाळा नेडे आई गइरा l
\s यीसू रा धोखे किन्हें पकड़वाया जाणा
\p
\v 47 से एहड़ा बोल्दा ही लगिरा था, कि देखा यहूदा जो बारा मन्झा ले एक था, आया, होर तेस साउगी माहयाजक होर लोका रे पुरनियें री तरफा ले बडी भीड़, तलवार होर डंडे लई किन्हें आये l
\v 48 तेसरे पकड़वाणे वाळे तिन्हा जो ये दसी दितीरा था कि जेस जो हांऊ चुम्बन करूं से ई यीसू हूणां ; तेस जो पकड़ी लया l
\v 49 होर तिने झट पट यीसू वाले आई किन्हें बोल्या; हे रब्बी नमस्ते; होर तिने तेसरा चुम्बन लया l
\p
\v 50 यीसूए तिन्हा किन्हें बोल्या, हे दोस्त, जेस कामा रे कठे तू आईरा, तेता जो करी ले l तेबे तिन्हें तेस वाले आई किन्हें यीसू जो पकड़ी किन्हें गिरफ्तार करी लया l
\v 51 होर देखा, यीसू रे साथिया मंझा ले एकीये हाथ बढ़ाई किन्हें आपणी तलवार खिन्जी होर माहयाज्का रे दासा पर चलाई किन्हें तेसरा कान काटी दितेया l
\v 52 तेबे यीसूए तेस किन्हें बोल्या; आपणी तलवार म्याना मन्झ रखी ले क्यूंकि जो तलवार चलाहें; स्यों सभ तलवारा किन्हें नास किते जाणे l
\v 53 क्या तू नी समझ्दा, कि हांऊ आपणे बापू ले बिनती करी सक्हा; होर तेस स्वर्गदूता री बारा पलटना ले भी ज्यादा मेरे वाले एभे हाजर करी देणे?
\v 54 पर पवित्र सास्त्रा री गल्ला किहां पूरी हूणीं, जिहां इन्हा रा हूणां जरूरी आ?
\v 55 तेस टैम यीसूए भीड़ा किन्हें बोल्या; क्या तुस्से तलवार होर डंडे लई किन्हें मुंजो डाकू साहीं समझी किन्हें पकड़णे रे कठे निकळी रे? हांऊ हर ध्याड़े मंदरा मन्झ बैठी किन्हें उपदेस देहां था, होर तुस्से हांऊ नी पकड़ेया l
\v 56 ये सभ इधी कठे हुआ कि नबी रे बचन पुरे हो: तेबे सभ चेले तेस जो छाडी किन्हें भगी गये l
\s माहसभा रे साम्हणें यीसू
\p
\v 57 तेबे यीसू रे पकड़ने वाळे तेस जो काईफा नांऊआंं रे माहयाज्का वाले लई गए, जेथी सास्त्री होर पुरनियें कठा हुई रे थे l
\v 58 होर पतरस दूरा ले तेसरे पीछे-पीछे माहयाज्का रे आन्घणा तक गया, होर अंदर जाई किन्हें अन्त देखणे रे कठे पैहरेदारा किन्हें बैठी गया l
\v 59 माहयाजक होर सारी माहसभा यीसू जो मारणे रे कठे झूठी गुआहा रे खोजा मन्झ थे
\v 60 पर टोळी नी पाए जेब्की कई झूठे गुआहे अगे आई किन्हें झूठ बोल्या l
\v 61 अंता मन्झ दो जणे आये, होर बोल्दे लगे कि इने बोलिरा; कि हांऊ परमेसरा रा मंदर तीन ध्याड़े मन्झ ढाई सक्हा होर एस जो तीन ध्याड़े मन्झ बणाई सक्हा l
\p
\v 62 तेबे माहयाजके खड़े हुई किन्हें तेस किन्हें बोल्या, क्या तू कोई जबाब नी देंदा? ये लोक तेरे खलाफ क्या गुआही देहां ऐं l
\v 63 पर यीसू चुप रहे: तेबे माहयाजके तेस किन्हें बोल्या, हांऊ तुजो जिन्दे परमेसरा री कसम देहां, कि अगर तू परमेसरा रा पुत्र आ ता तू आस्सा किन्हें बोली दे l
\v 64 यीसूए तेस किन्हें बोल्या; तैं आप्हुए बोली दितेया: पर हांऊ तुस्सा किन्हें ये भी बोल्हा, कि एभे ले तूस्सा माहणुं रे पुत्रा जो सर्वसक्तिमान परमेसरा रे दाईं तरफ बैठीरे, होर सर्गा रे बादला पर आउन्दे देखणा l
\v 65 तेबे माहयाजके आपणे कपड़े छेकी किन्हें बोल्या, इने परमेसर रा बेज्जती किती, एबे आस्सा जो गुआहा री क्या जरूरत ई?
\v 66 देखा तुस्से एभे ये निन्दा आप्हुए सुणी लई! तुस्से क्या सोच्हा ऐ? तिन्हें जबाब दितेया, ये मारे जाणे लायक आ l
\v 67 तेबे तिन्हें तेसरे मुंहा पर थुक्या, होर तेस जो मुक्के मारे, होरिये थप्पड़ मारी किन्हें बोल्या l
\v 68 हे मसीह, भविष्यबणी करी किन्हें बोल: कि तू कुने मारेया?
\s पतरसा रा इन्कार
\p
\v 69 होर पतरस बाहर आंघणा मन्झ बैठी रा था: कि एक नौकराणी तेस वाले आई होर बोल्या; तू भी यीसू गलीली साउगी था l
\v 70 तिने सभी रे साम्हणें ये बोली किन्हें नाह किती, होर बोल्या, हांऊ नी जाणदा तू क्या लगरी बोल्दी l
\v 71 जेबे से डेहळी ले बाहर चली गया, ता दूजीए तेस जो देखी किन्हें तिन्हा किन्हें जो तेथी थे बोल्या; ये भी ता यीसू नासरी साउगी था l
\v 72 तिने कसम खाई किन्हें दबारा नाह किती कि हांऊ तेस आदमी जो नी जाणदा l
\v 73 थोहड़ी देरा ले बाद, जो तेथी खड़ी रे थे, तिन्हें पतरसा वाले आई किन्हें बोल्या, सच्हे तू भी तिन्हा मन्झा ले एक आ; क्यूंकि तेरी बोली तेरा भेद खोली देहां ईं l
\v 74 तेबे से धिक्कार देणे होर कसम खांदा लग्या, कि हांऊ तेस माहणुं जो नी जाणदा; होर तेभे कुकड़े झांग दिती l
\v 75 तेबे पतरसा जो यीसू री बोलिरी गल याद आई, कि कुक्कड़ा रे झांग देणे ले पैहले तुध तीन बारी मेरी नाह करणी होर से बाहर जाई किन्हें जोरा-जोरा किन्हें रोंदा लग्या l
\c 27
\s पिलातुसा रे साम्हणें यीसू
\p
\v 1 जेबे भ्याग हुई, ता सारे माहयाजके होर लोका रे पुरनियें यीसू जो मारणे री स्लाह किती
\v 2 तिने से बान्हया होर लई जाई किन्हें पिलातुस हाक्मा रे हाथा मन्झ सौंपी दितेया l
\s यहूदा रे ज्रीए आत्महत्या
\p
\v 3 जेबे तेस जो पकड़वाणे वाळे यहूदे देख्या कि तेस जो दोषी ठैहराई जाई चुकिरा ता से पछताया होर तिने स्यों चांदी रे तीह सिक्के माहयाज्का होर पुरनिया जो वाप्स करी दिते l
\v 4 होर तिने बोल्या, मैं एक निर्दोष माहणुं जो मारणे रे कठे पकड़वाई किन्हें पाप कितया l'' एता पर तिन्हें लोके बोल्या, आस्सा जो क्या? तू ई जाण l
\v 5 तेबे से तिन्हा सिक्के जो मंदरा मन्झ सट्टी किन्हें चली गया, होर जाई किन्हें आपणे आपा जो फांसी देई दीती l
\p
\v 6 माहयाजके स्यों सिक्के लई किन्हें बोल्या, इन्हा जो भण्डारा मन्झ रखणा ठीक नी आ, क्यूंकि इन्हा रा इस्तेमाल केसी जो मरवाणे रे कठे कितेया गईरा l
\v 7 फेरी तिन्हें स्लाह करी किन्हें तिन्हा सिक्के किन्हें परदेसीया जो दफनाणे रे कठे कुम्हारा रा खेत मूल्ले लई लया l
\v 8 एस वजहा ले तेस खेता जो आजा तक खूना रा खेत बोल्या जाहां l
\v 9 तेबे जो बचन यिर्मयाह नबी रे ज्रीए बोल्या गईरा था से पूरा हुआ;
\q1 कि तिन्हें स्यों तीह सिक्के
\q2 यानि से तय कितिरी कीमत लई ली l
\q2 (जो इस्राएला री संताना मंझा ले कईए तय कितिरा थी l)
\q1
\v 10 होर प्रभु रे हुक्मा रे मुताबक
\q2 तेता किन्हें मैं कुम्हारा रा खेत मुल्ले लई लया l
\s पिलातुसा रे सुआल
\p
\v 11 जेबे यीसु हाक्मा रे साम्हणें खड़ी रा था ता हाक्मे तेस ले पूछया; कि क्या तू यहूदिया रा राजा आ? यीसुए तेस किन्हें बोल्या, तू आप्हुए बोल्या करहा l
\v 12 जेबे माहयाजक होर पुरनिये तेस पर दोष ल्गाया करहा ऐ थे, ता तिने कोई जबाब नी दितया l
\v 13 एता पर पिलातुसे तेस किन्हें बोल्या, क्या तू नी सुणदा, कि ये तेरे व्रोधा मन्झ कई गुआहियाँ देया करहा ऐ?
\v 14 परन्तु तिने तेस जो एक भी गल्ला रा जबाब नी दितया, एथि तक कि हाक्मा जो बौहत हरानी हुई l
\s मौता री सजा रा हुक्म
\p
\v 15 होर हाक्मा रा ये रवाज था, कि तेस साजे मन्झ लोका रे कठे केसी एक कैदी जो जेस जो स्यों चाहें थे, छाडी देहां था l
\v 16 तेस टैम तिन्हा मंझ एक बरअब्बा नांऊआंं रा नामी कैदी था l
\v 17 इधी कठे जेबे स्यों कठे हुए ता पिलातुसे तिन्हा किन्हें बोल्या, तुस्से केस जो चाहें कि हांऊ तुस्सा रे कठे तेस जो छाडी देऊं? बरअब्बा जो, या यीसू जो, जेस जो मसीह बोल्हा?
\v 18 क्यूंकि से जाणहांं था कि तिन्हें से जळनी री वजहा ले पकड़वाईरा l
\v 19 जेबे से न्याया री गद्दी पर बैठी रा था ता तेसरी लाड़ीए तेस वाले एक खबर भेजी, कि तू तेस धर्मी रे मामले मन्झ हाथ देख्या पांदा, क्यूंकि मैं आज सुपणे मन्झ तेसरी वजहा ले बौहत दुःख सैहन कितेया l
\p
\v 20 माहयाजके होर पुरनिये लोक उभारे, ताकि स्यों बरअब्बा जो मांगी ले, होर यीसू रा नास कराये l
\v 21 हाक्मे तिन्हा ले पूछया, कि इन्हा दुंहींं मंझा ले तुस्से केस जो चाहें कि हांऊ तुस्सा रे कठे छाडी देऊं? तिन्हें बोल्या, बरअब्बा जो l
\v 22 पिलातुसे तिन्हा ले पूछया, फेरी यीसू जो, जेस जो मसीह बोल्या जाहां, क्या करूं? सभीए तेस किन्हें बोल्या, एस जो क्रूसा पर चढ़ाई दितेया जाये l
\v 23 हाकमे बोल्या, किधियो तिने क्या बुराई कितीरी? पर स्यों होर भी चिंगी-चिंगी किन्हें बोल्दे लगे, एस जो क्रूसा पर चढ़ाई दितेया जाए l
\v 24 जेबे पिलातुसे देख्या कि कुछ नी लग्या बणदा पर उल्टा हुल्लड़ हुएआ करहा l ता तिने पाणी लई किन्हें भीड़ा रे साम्हणें आपणे हाथ धोये होर बोल्या, हांऊ एस धर्मी रे खूना ले निर्दोष आ; तुस्से ई जाणां l
\v 25 सभ लोके जबाब दितेया, एस रा खून आस्सा पर होर आस्सा रे वंसा पर हो l
\v 26 तेबे तिने बरअब्बा तिन्हा रे कठे छाडी दितेया, होर यीसू जो कोड़े लगवाई किन्हें सौंपी दितेया, कि तेस जो क्रूसा पर चढ़ाई दितेया जाए l
\s स्पाहिया रे ज्रीए यीसू री बेज्जती
\p
\v 27 तेबे हाक्मा रे स्पाहीये यीसू जो किले मन्झ लई जाई किन्हें सारी पलटन तेसरे चहुँ वखा जो कट्ठा करी दिती l
\v 28 होर तेसरे कपड़े तुआरी किन्हें तेस जो चमकीले लाल रंगा रे कपड़े पन्ह्याये l
\v 29 होर कांडे रा मुकट बुणी किन्हें तेसरे मुंडा पर रख्या; होर तेसरे दायें हाथा मन्झ सरकंडा थम्हाई दितया होर तेसरे अगे घुटणे टेकी किन्हें तेस जो ठट्टे मन्झ उड़ान्दे लगे होर बोल्या, हे यहुदिया रे राजा, नमस्कार l
\v 30 होर तेस पर थुकया, होर से ई सरकंडा लई किन्हें तेसरे मुंडा पर मारदे लगे l
\v 31 जेबे स्यों तेसरा मजाक बणाई चुके ता तिन्हें से बागा तेस परा ले तुआरी किन्हें तेसरे कपड़े तेस जो पन्ह्याई दिते, होर तेस जो क्रूसा पर चढ़ाणे रे कठे लई चले l
\s यीसू रा क्रूसा पर चढ़ाया जाणा
\p
\v 32 बाहर जांदे हुए तिन्हा जो स्मौन नांऊआंं रा एक कुरेनी माहणुं मिलया, तिन्हें से बेगारी मन्झ पकड़ेया कि तेसरा क्रूस चकी किन्हें लई चले l
\v 33 तेस जगहा पर जो गुलगुता नांउआं री जगहा यानि जेस जगहा जो खोपड़ी री जगहा बोल्या जाहां, तेथी पौहंची किन्हें l
\v 34 तिने पित मिलाईरा दाखरस तेस जो पीणे जो दितया, पर तिने से चखी किन्हें नी पितेया l
\v 35 तेबे तिन्हें से क्रूसा पर चढ़ाया; होर चिट्ठिया पाई किन्हें तेसरे कपड़े आपु मन्झ बांडी लये l
\v 36 होर तेथी बैठी किन्हें तेसरा पैहरा देंदे लगे l
\v 37 होर तेसरा दोषपत्र तेसरे मूंडा ऊपर ल्गाया, कि, ''ये यहूदिया रा राजा यीसू आ '' l
\p
\v 38 तेबे तेस साउगी क्रूसा पर दो डाकू एक दाईं वखा जो होर एक बाईं वखा जो चढ़ाये l
\v 39 होर आऊणे जाणे वाळे मूंड हिलाई-हिलाई किन्हें तेसरी बेज्जती करहा ऐ थे l
\v 40 होर ये बोल्हा थे, कि हे मन्द्रा जो ढाणे वाळे होर तीन ध्याड़े मन्झ बनाणे वाळे, आपणे आपा जो बचा; अगर तू परमेसरा रा म्हठा आ, ता क्रूसा परा ले उतरी जा l
\v 41 इहां ईं माहयाजक धर्मसास्त्री होर पुरनिये ये बोली किन्हें मजाक उड़ाया करहा ऐ थे l इने होर बचाए, होर एबे ये आपणे आपा जो नी बचाई सक्दा?
\v 42 ये ता “इस्राएला रा राजा आ'' ये एभे क्रूसा परा ले उतरी जाए, तेबे आस्सा एस पर विस्वास करणा l
\v 43 इने परमेसरा पर भरोसा रखीरा, अगर से एस जो चाहां, ता एबे एस जो छुड़ाई ले, क्यूंकि इने बोलिरा था, कि '' हांऊ परमेसरा रा म्हठा आ ’’ l
\v 44 इहां ईं डाकू भी जो तेसरे साउगी क्रुसा पर चढ़ाई रे थे तेस री बेज्जती करेया करहा ऐ थे l
\s यीसू रा प्राण छाडणा
\p
\v 45 दोपहरा ले लई किन्हें त्रीजे पैहरा तक सारे देसा मन्झ न्याहरा हुई गया l
\v 46 त्रीजे पैहरा रे नेडे यीसुए जोरा किन्हें बोल्या, एली, एली, लमा शबक्तनी? हे मेरे परमेसर, हे मेरे परमेसर, तुस्से हांऊ किधियो छाडी दितेया?
\v 47 जो तेथी खड़ी रे थे, तिन्हा मंझा ले कईए ये सुणी किन्हें बोल्या, ये ता एलियाह जो सादेया करहा l
\v 48 तिन्हा मन्झा ले एक झटपट दोड़ेया, होर स्पंज लई किन्हें सिरके मन्झ डुबोया, होर सरकंडे पर रखी किन्हें तेस जो चुसाया l
\v 49 होरिये बोल्या, रुका-रुका, देखा, एलियाह तेस जो बचाणे रे कठे आहूँआंं कि नी l
\p
\v 50 तेबे यीसुए दबारा जोरा किन्हें चिल्लाई किन्हें प्राण छाडी दिते l
\v 51 होर देखा मन्दरा रा परदा ऊपरा ले हेठा तक फटी किन्हें दो टुकड़े हुई गया; होर धरती हिली गई होर चट्टाना मन्झ दरार पई गई l
\v 52 होर कब्रा खुल्ही गई; होर सुत्तिरे पवित्र लोका री कई ल्हासा जिउंदी हुई गई l
\v 53 होर तेसरे जी उठणे ले बाद स्यों कब्रा मन्झा ले निकळी किन्हें पवित्र नगरा मन्झ गये, होर कईया जो सुज्हे l
\v 54 तेबे सूबेदार होर जो तेस साउगी यीसू रा पैहरा देंदे लगिरे थे, हिलण होर जो कुछ हुआ था, तेता जो देखी किन्हें स्यों बौहत ज्यादा डरी गये, होर बोल्या, '' सच्हे ये ता परमेसरा रा म्हठा था '' l
\v 55 तेथी बौहत सारी ज्नाने जो गलीला ले यीसू री सेऊआ करदी हुई तेस साउगी आई री थी, स्यों दूरा ले देख्या करहा ई थी l
\v 56 तिन्हा मन्झ मरियम मगदलीनी, होर याकूब होर योसेसा री माऊ मरियम, होर जब्दी रे म्हठे री माऊ थी l
\s यीसू रा दफ्नाया जाणा
\p
\v 57 जेबे साँझ हुई ता युसूफ नांऊ अरिमतियाहा रा एक सेठ माहणुं जो आप्हुए यीसू रा चेला था आया l
\v 58 तिने पिलातुसा वाले जाई किन्हें यीसू री ल्हास मांगी तेबे पिलातुसे हुक्म दितेया कि ल्हास तेस जो देई दिती जाए l
\v 59 युसूफे ल्हास लई होर तेस जो साफ चादरा मन्झ लपेटी लया l
\v 60 होर तिने से अपणी नौंईं कब्र मन्झ रख्या, जो तिने चट्टाना मंझ खणी री थी, होर कब्रा रे दरवाजे पर बड्डा पात्थर लुढ़काई किन्हें चली गया l
\v 61 मरियम मगदलीनी होर दूजी मरियम तेथी कब्र रे साम्हणें बैठीरी थी l
\s कबरा पर पैहरा
\p
\v 62 दूजे ध्याड़े जो त्यारी रे ध्याड़े रे बादा रा ध्याड़े था, माहयाजके होर फरीसिये पिलातुसा वाले कठ्ठा हुई किन्हें बोल्या l
\v 63 हे माहराज, आस्सा जो याद आ कि तिने भरमाणे वाळे आपणे जिन्दे जी बोलिरा था, कि मां तीन ध्याड़े ले बाद जी उठणा l
\v 64 इधी कठे हुक्म दे कि त्रीजे ध्याड़े तक कब्रा री रखवाली किती जाये, एहड़ा नि हो कि तेसरे चेले आई किन्हें तेस जो चोरी किन्हें लई जाये, होर लोका किन्हें बोल्दे लगे, कि से मरिरे मन्झा ले जीउन्दा हुई गया: तेबे पिछला धोखा पैह्ल्के ले भी बुरा हूणां l
\v 65 पिलातुसे तिन्हा किन्हें बोल्या, तुस्सा वाले रखवाले ता हाए जाउआ, आपणी समझा रे मुताबक रखवाली करा l
\v 66 इधी कठे स्यों रखवाले जो साउगी लई किन्हें गये, होर पात्थर पर मोहर ल्गाई किन्हें कब्र री रखवाली किती l
\c 28
\s यीसू रा दबारा जीऊन्दा हूणां
\p
\v 1 सब्ता रे ध्याड़े ले बाद हप्ते रे पैहले ध्याड़े भ्याग हुंदे ई मरियमा मगदलीनी होर दूजी मरियम कब्रा जो देख्दी आई l
\v 2 होर देखा एक बौहत बड़ा हिलण हुआ, क्यूंकि प्रभु रा एक दूत स्वर्गा ले उतरेया, होर नेडे आई किन्हें तिने पात्थर लुढ़काई दितेया, होर तेस पर बैठी गया l
\v 3 तेसरा रूप बिजली साहीं होर तेसरा कपड़ा बर्फा साहीं चीटे था l
\v 4 स्यों स्पाही जो कब्रा री रखवाळी करेया करहा ऐ थे स्यों डरा री वजहा ले काम्मी गए, होर मरी रे साहीं हुई गये l
\v 5 स्वर्गदूते ज्नाने किन्हें बोल्या, कि तुस्से मत डरा: हांऊ जाणहांं कि तुस्से यीसू जो, जो क्रुसा पर चढाई गइरा था तोप्हा ई l
\v 6 से एथी नी आ, पर आपणे वचणा रे मुताबक जिउंदा हुई गईरा: आऊआ, ये जगहा देखा, जेथी प्रभु पइरा था l
\v 7 होर जल्दी जाई किन्हें तेसरे चेले किन्हें बोला, कि से मुर्दे मंझा ले जिउंदा हुई गईरा; होर देखा तेस तुस्सा ले पैहले गलील जो जाणा, तेथी तेसरा दर्सन पाणा, देखा, मैं तुस्सा किन्हें बोली दितेया l
\p
\v 8 होर स्यों डर होर बड़ी खुसी किन्हें कब्रा ले जल्दी वाप्स आई किन्हें तेसरे चेले जो खबर देणे रे कठे दोड़ी गई l
\v 9 होर देखा, यीसू तिन्हा जो मिलेया होर बोल्या; नमस्ते होर तिन्हेंं नेडे आई किन्हें होर तेसरे पैर पकड़ी किन्हें तेस जो प्रणाम कितेया l
\v 10 तेबे यीसूए तिन्हा किन्हें बोल्या, मत डरा, मेरे भाईया साउगी जाई किन्हें बोला, कि गलीला जो चली जाये होर तिन्हा हांऊ तेथी देखणा l
\s पैहरेदारा जो झूठी खबर फैल्हाणे रे आदेस
\p
\v 11 जेबे स्यों जाया करहा ई थी, कि देखा, रखवाले मंझा ले कई नगरा मन्झ आई किन्हें सारा हाल माहयाज्का साउगी बोली दितेया l
\v 12 तेबे तिन्हें पुरानिया साउगी कट्ठे हुई किन्हें सलाह किती, होर स्पाहीया जो बौहत चान्दी देई किन्हें बोल्या l
\v 13 कि ये बोलणा, कि राती जेबे आस्से सभ सया करहा ऐ थे, ता तेसरे चेले आई किन्हें तेस जो चोरी किन्हें लई गये l
\v 14 होर अगर ये गल हाक्मा रे काना तक पुज्घी, ता आस्सा से समझाई लैणा होर तुस्से खतरे ले बचाई लैणे l
\v 15 ता तिन्हें पैसे लई किन्हें तेहड़ा ई कितेया, जेहड़ा तिन्हा जो स्खाईरा था; होर ये गल आजा तक यहूदिया मन्झ मसहूर ई l
\s यीसू रा प्रगट हूणां होर आखरी हुक्म
\p
\v 16 होर ग्यारा चेले गलीला मन्झ तेस पहाड़ा पर गये, जो यीसूए तिन्हा जो दस्सिरा था l
\v 17 होर तिन्हेंं तेसरे दर्सन पाई किन्हें तेस जो प्रणाम कितेया, पर केसी-केसी जो सक हुआ l
\v 18 यीसूए तिन्हा वाले आई किन्हें बोल्या, कि स्वर्ग होर धरती रा सारा अधिकार मुंजो दितिरा l
\v 19 इधी कठे तुस्से जाई किन्हें सारे जातिया रे लोका जो चेला बणाऊआ होर तिन्हा जो पिता पुत्र होर पवित्र आत्मा रे नांऊआंं ले बपतिस्मा देआ l
\v 20 होर तिन्हा जो सारी गल्ला जिन्हा रा मैं तुस्सा जो हुक्म दितीरा, मनणा सिखाऊआ: होर देखा, हांऊ संसारा रे अन्ता तक हमेसा तुस्सा साउगी आ l
